伤寒杂病论序 《伤寒悬解》



* * *





伤寒杂病论序




余每览越人入虢之诊，望齐侯之色，未尝不慨然叹其才秀也。怪当今居世之士，曾不留神医药，精究方术，上以疗君亲之疾，下以救贫贱之厄，中以保身长全，以养其生。但竞逐荣势，企踵权豪，孜孜汲汲，惟名利是务。崇饰其末，忽弃其本，华其外而悴其内。皮之不存，毛将安附焉？卒然遭邪风之气，婴非常之疾，患及祸至，而方震栗。降志屈节，钦望巫祝，告穷归天，束手受败，赍百年之寿命，持至贵之重器，委付凡医，恣其所措。咄嗟呜呼，厥身已毙，神明消灭，变为异物，幽潜重泉，徒为啼泣。

痛乎！举世昏迷，莫能觉悟，不惜其命，若是轻生，彼何荣势之云哉！而进不能爱人知人，退不能爱身知己，遇灾值祸，身居厄地，蒙蒙昧昧，蠢若游魂。哀乎！趋世之士，驰竞浮华，不固根本，忘躯循物，危若冰谷，至于是也。

余宗族素多，向余二百。建安纪年以来，犹未十稔，其死亡者三分有二，伤寒十居其七。感往昔之沦丧，伤横夭之莫救，乃勤求古训，博采众方，撰用《素问》、《九卷》、《八十一难》、《阴阳大论》、《胎胪药录》，并平脉辨证，为《伤寒杂病论》合十六卷。虽未能尽愈诸病，庶可以见病知源，若能寻余所集，思过半矣。

夫天布五行，以运万类，人禀五常，以有五脏，经络腧腑，阴阳会通，玄冥幽微，变化难极，自非才高识妙，岂能探其理致哉！上古有神农、黄帝、岐伯、伯高、雷公、少俞、少师、仲文，中世有长桑、扁鹊，汉有公乘阳庆及仓公，下此以往，未之闻也。

观今之医，不念思求经旨，以演其所知，各承家技，终始顺旧。省病问疾，务在口给，相对斯须，便处汤药，按寸不及尺，握手不及足，人迎趺阳三部不参，动数发息不满五十，短期未知决诊，九候曾无仿佛，明堂阙庭尽不见察，所谓窥管而已。夫欲视死别生，实为难矣！

孔子云：生而知之者上，学则亚之，多闻博识，知之次也。余宿尚方术，请事斯语。

汉长沙太守南阳张机仲景撰

当前页：伤寒杂病论序

下一页：伤寒论序





* * *



原始资料来源互联网，中医世家网站整理。





伤寒论序 《伤寒悬解》



* * *





伤寒论序




夫《伤寒论》，盖祖述大圣人之意，诸家莫其伦拟。故晋·皇甫谧序《甲乙针经》云：伊尹以元圣之才，撰用《神农本草》，以为《汤液》，汉·张仲景论广《汤液》，为十数卷，用之多验，近世太医令王叔和，撰次仲景遣论甚精，皆可施用。是仲景本伊尹之法，伊尹本神农之经，得不谓祖述大圣人之意乎。

张仲景，《汉书》无传，见《名医录》，云：南阳人，名机，仲景乃其字也。举孝廉，官至长沙太守。始受术于同郡张伯祖，时人言，识用精微过其师。所著论，其言精而奥，其法简而详，非浅闻寡见者所能及。自仲景于今，八百余年，惟王叔和能学之。其间如葛洪、陶弘景、胡洽、徐之才、孙思邈辈，非不才也，但各自名家，而不能修明之。

开宝中，节度使高继冲曾编录进上，其文理舛错，未尝考正。历代虽藏之书府，亦阙于雠校，是使治病之流，举天下无或知者。

国家诏儒臣校正医书，臣奇续被其选。以为百病之急，无急于伤寒，今先校定张仲景《伤寒论》十卷，总二十二篇，证外合三百九十七法，除复重，定有一百十二方。今请颁行。

太子右赞善大夫臣高保衡

尚书都官员外郎臣孙奇

尚书司封郎中充直秘阁校理臣林忆

等谨上

上一页：伤寒杂病论序

当前页：伤寒论序

下一页：自序





* * *



原始资料来源互联网，中医世家网站整理。





自序 《伤寒悬解》



* * *





自序




玉楸子涤虑玄览，游思圹垠，空明研悟，自负古今无双。甲寅（甲寅　清雍正十二年甲寅，即公元1734年。）之岁，以误药粗工，委弃试帖。考镜灵兰之秘，讵读仲景《伤寒》，一言不解，遂乃博搜笺注，倾沥群言。纵观近古伤寒之家数十百种，岁历三秋，犹尔茫若，仰钻莫从。废卷长嘘，鲁鄙人之为闭，倪（倪　使也。）说之弟子，以不解解之。何者？固不可解也，是殆亦不可解矣。

丁巳（丁巳　清乾隆二年丁巳，即公元1737年。）仲春，此心未已，又复摊卷淫思。日落神疲，欹（欹[qì　倚]　倾侧也。）枕假寐，时风静月白，夜凉如水，素影半床。清梦一肱，华胥（华胥　梦境也。）初回，恍然解矣。然后知群公著述，荒浪无归，彼方且涉泽迷津，披榛罔路，何以引我于康庄也！

吾闻适秦者，立而至，有车也，适楚越者，坐而至，有舟也。今适秦之车且东其辕，适越之舟或北其首，虽风利而马良，终身不至矣。然则古圣之书，晦于训诂者固多，而后人之心，误于笺疏者不少也。

伊时拟欲作解，年岁贸迁，日月躔（躔（chā　蟾）　流逝也。）迫，腹稿荒残，零落不追。乾隆戊辰（戊辰　乾隆十三年戊辰，即公元1748年。），以事滞阳邱，宾于刘氏荒斋。北枕长河，南踞崇山，修树迷空，杂花布地，爱此佳胜，低徊留之，乃有著作斐然之志。于是掩关静拱，据梧凝思，灵台夜辟，玄钥晨开，遂使旧疑雾除，宿障云消，蚌开珠雾，沙落金呈。十载幽思，三月而就，起于春暮，成于秋始，时七月初三日也。

乃玄草甫成，二毛生鬓，感念此生，于邑增怀。昔蔡刚成欲以四十之年，跃马疾驰，以就当世之业。今春秋四十四年矣，岁月不居，时节如流，不获以未衰之身，小有建立，方枯心于尺素之中，弹精于寸管之内，日薄途修，行自慨也。

然文信（文信　指文信侯同，吕不韦封虢。）不迁，《吕览》弗著，西伯非囚，《周易》何传，是巴蜀乃不韦之乐地，羑里为文王之吉宅也。仆也爱此两书，不敢续尾，今日顿启灵源，成兹玄构，虽不能媲美前哲，要亦可备一家之言也。

嗟呼！仲景著书，几何年矣，而千载尘封，迄无解者。今日之作，纵尔敝精劳神，不得已也。

昌邑黄元御

上一页：伤寒论序

当前页：自序

下一页：后序





* * *



原始资料来源互联网，中医世家网站整理。





后序 《伤寒悬解》



* * *





后序




余少读仲景书，叹其博大精简，囊括蕃变，轩岐而后，道具于此。而章次凌杂，多所难通。研索传注，考证典册，意旨各异，端绪莫寻。后得黄氏元御《伤寒悬解》，纲领振举，条理综贯，积疑尽释，豁然遂通。乃知先代遗作，淆乱者多，不有彻识，未易致理也。

夫时代变迁，经典彫弊，岁月辽远，章句疏残，况在医籍，珍之者鲜。仲景之书，成自建安，下逮泰始（泰始　晋武帝年号。），已数十载。其间海内多故，兵燹丛集，叔和搜采，已乏原书，抬掇方论，编治成帙，洎乎宋代，文理复舛，林氏校正，重有改移。迄今相沿，又数百载。长沙旧简，既不可考，叔和所第，亦失其真，转辗糅杂，歧道纷错，溷（溷[hù　混]　乱也。）寒热之异候，迷脉络之条分，而欲至绪常昭，真理不晦，岂可得哉！

宋元以来，撰著者众，目治所届，亦数十家。瑕瑜互见，纯驳不一，要皆未达玄旨，有乖明述，而放（放　妄也。）者为之，复炫逞私智，蔑视古法。考其优劣，判若千里，表其大指，略具数端。简而失精，变而不理，未云笃守，先尚通化，既迷指归，复加损益，此韩只和、庞安时之为也。朱肱《百间》，未绝纠牵，士瀛《总括》，无所匡定，本之不务，末乃益漓。然而先哲未远，余绪犹存，理真而谨，辞雅而饬，虽无当于至道，犹未越于范围，较诸后起，为可采览。

吊诡（吊诡　怪诞。）承谬，因讹创议，意执而愎，旨偏而固，诬先圣以佐口给，泥病机以就己法，寒热相背，溷于一说，外内显别，并为一方，则刘完素之为也。名虽祖述，实则操戈。马氏宗素，复事发扬，偏厉益甚，去道愈远，破析规矩，隳坏法纪，流荡不返，谲异无制。以古方为不可用，以成法为不必拘，奇偶莫解，而立冲和之汤，缓急未娴，而肆车槌之杀，则陶华为尤悖焉。至于一管乍睹，演为秘典，寸智甫辟，自鸣专家，率尔著书，剽窃成帙，或略而弗具，或冗而徒繁，纷纷纭坛，复以十计。本非独见，无可指称。盖自河间泻火，大义已失，节庵劫夺，斯道遂亡。而推其沿误之由，原于篇次之紊，使真本具在，则邪说自消。而诸子詹詹，惟事立异，厘正之业，略不究心。

降及元明，王履始有脱文之疑，方有执始发错简之辨，皆寻求原委，排比事类，剖析章句，更定篇目，国朝喻昌，承而阐之，其说乃振。顾妄欲删削，王失之愚，未能会通，方失之陋，通评所诣，喻氏为优。然而择焉不精，私心自役，虽亦力辟迷途，探索真宰，以云美善，膛乎后焉。

若乃游神千载之上，宅心万变之内，以意逆志，以理证道，会立言之微旨，揭作者之至意，导巨源之千派，掣棼（棼　乱也。）绪之众丝，智独析乎微芒，憾不留乎毫发，则振古铄今，未有如黄氏之盛者也。黄氏之学，博究天人，钩致深远，而于是书，尤为精赡。振坠绪于已绝，辨众惑于方竞，洵足维持玉册，彰显灵兰，剔弊反经，厥善有四。提挈阴阳，界书经纬。二气殊感，而应以营卫，六经递及，而统以巨阳，腑脏未入，则总解于经，风寒杂侵，则不越乎表。正始受之道，辟直中之误，善一也。聚讼之盛，莫若传经，为顺为逆，家执其承，或循或越，人异其说。是皆以腑为经，混传于入，未彻大旨，误解病情，夫部分相比，若堂室之毗连，表里攸悬，犹高卑之殊致，安能舍共由之户而遽窥内寝之门，捐抬级之阶而立连乃冈之顶。于是发腑脏传入之理，究阴阳衰盛之义。阳盛入腑，阴盛入脏，方其半入，则经腑相连，及其全归，则阴阳偏厉。启秘奥于片语，息横议与立谈，善二也。太阳为宰，少阳为枢，故于二经，各标坏病。经邪淹久，复加误治，病热转变，非复本经。自此而入正阳为胃实，归三阴为脏寒，随证处方，因逆为治。而昧者不察，仅割单词，以为方法，缺如略而不论。不知救败之法，备于诸策，失治之候，详于各篇。一经编第，灿若眉列，判阴阳之去路，著腑脏之发源，善三也。阳明虚证，终古不分，少阴急下，千秋未彻。阳消阴长，胃有转变之机，土燥水竭，肾有沦亡之候。理涉疑似，必究其精，义存隐显，独得其是，凡诸病状，剖抉无遗。濬久没之巨川，薙（薙[tì　替]割除也。）丛生之枳棘，长波注海，经千折而靡停，周道如砥，历九轨而无阻，善四也。

呜乎！仲景著书，已历千载，至于黄氏，始得其传。今去黄氏，又百年矣，海内之大，岂乏良艺，而沉沦岁月，厥用未彰。且或诋其谬，或讥其妄，或束而不观，或闻而大笑。岂入主已甚，不可复动，抑驳议过激，反以取憎耶！

虽然，删订之业，历万古而常昭，《太玄》之作，经几传而后著，百世不惑，以俟圣人，十室之邑，必有忠信，遗编未泯，则来哲难诬。爰是钩校刊布，以永其传，略举利弊，以告观者。庶几自献所得，不事缄秘，白诸同志，以资商榷焉。苟长沙绝学，未欲沦丧，天挺才智，必有赏之者。千载匪（匪　通“非”也。）遥，跂俟云尔。

上一页：自序

当前页：后序

下一页：寒温异气





* * *



原始资料来源互联网，中医世家网站整理。





寒温异气 《伤寒悬解》



* * *





寒温异气




伤寒温病，各不同气。《素问·生气通天论》：阴阳之要，阳密乃固。阳强不能密，阴气令绝，因于露风，乃生寒热，是以冬伤于寒，春必病温。金匮真言论：精者，身之本也，故藏于精者，春不病温。冬伤于寒，即冬不藏精之变文也。阳生于春而长于夏，收于秋而藏于冬，冬时地下之温暖者，阳气之密藏也，人于此际，宜顺天时，以藏阳气。蛰藏者，肾精之职，精密则阳藏矣。冬不藏精，阳气疏泄，天当极寒之际，人行盛暑之令，相火炎蒸，精液消亡，是谓冬伤于寒。此缘冬时肾精不秘，阳飞火腾，伤其寒水蛰藏之令气，非感冒寒邪，冬时不病也。一交春夏，木火司气，内热愈增，偶因风露侵伤，郁其内热，则为温病，（春为温病，夏为热病，时令不同。名目虽殊，实一证也）。病因外感而根原内伤，感在经络而伤在脏腑，故病传三阳即内连三阳之腑，病传三阴即内连三阴之脏。在脏在腑，但热无寒，以其原有内热，因表郁而里发也。六日经尽，则脏腑经络表里皆热，故曰三阴三阳，五脏六腑，皆受病也。（《素问·热论》语）。

伤寒、中风，本无内热，但因风寒外感而发，病在经络，不在脏腑。阳盛而后传阳明之腑，阴盛而后传太阴之脏，其视温病之热自内发者不同。而病传阳腑则为热，病入阴脏则为寒，名曰病入，实里气之自病也。其视温病之表里皆热者亦不同也。

叔和混热病于伤寒，（叔和叙例，引“热病”之文以释《伤寒》，寒热始混），遂启后来传经为热之讹，注伤寒者数十百家，无不背仲景而遵叔和。一论之存，遗祸千古，此虽叔和之谬，而实后人之愚。仲景《伤寒》，昭如日星，后人一字不解，无怪其狐惑于邪说也。仲景而后，医法失传，非第伤寒，杂病亦尔。祖派已讹，孙支愈谬。庸妄接踵，不可胜数也。

上一页：后序

当前页：寒温异气

下一页：传经大凡





* * *



原始资料来源互联网，中医世家网站整理。





传经大凡 《伤寒悬解》



* * *





传经大凡




伤寒传经，一日太阳，二日阳明，三日少阳，四日太阴，五日少阴，六日厥阴。日传一经，亦与温病相同。所谓发于阳者，七日愈，发于阴者，六日愈，一定之数也。六日经尽，邪退正复，汗出而解，伤寒之常。其与温病不同者，温病邪感于经络，而热生于脏腑，伤寒、中风，原无里邪，不必定传脏腑。阳旺而后传腑，阴旺而后传脏，（名曰传腑传脏，实脏腑之自病也），此不同也。

太阳经所谓伤寒一日，太阳受之，脉若静者，为不传，此不传三阴之脏也。伤寒二三日，阳明、少阳证不见者，为不传，此不传阳明之腑也。少阳篇所谓伤寒三日，少阳脉小者，欲已也，此不传阳明之腑也。伤寒三日，三阳为尽，三阴当受邪，其人反能食不呕，此为三阴不受邪，此不传三阴之脏也。

伤寒、中风，不传脏腑则有之，无不传经之理。程氏以为伤寒不传经，果不传经，则仲景所谓发于阳者，七日愈，发于阴者，六日愈，太阳病，头痛至七日以上自愈者，以行其经尽故也诸语，不尽相刺缪乎？人之里气无亏，二三日内，或经传阳明而汗解，或经传少阳而汗解，亦偶尔见之。此不过千百之十一，未可以概寻常伤寒之家也。

上一页：寒温异气

当前页：传经大凡

下一页：解期早晚





* * *



原始资料来源互联网，中医世家网站整理。





解期早晚 《伤寒悬解》



* * *





解期早晚




伤寒六经既尽，自然汗解，其六七日后经尽而不解者，此非阳盛而入腑，即阴盛而入脏也。程氏以为伤寒无定经，而其传其解，亦无定日。或从太阳而阳明，或从太阳而少阳，不必捱经。或数日方过阳明，或数日仍在太阳，不必刻期。或从太阳而解，或从阳明而解，不必遍周。此皆入腑之病，而误以为经病，故议论悖缪如此。

表邪汗解则已，未经汗解，则经热内郁，日积日盛，明日自当传于阳明，后日自当传于少阳，六日六经，必然之事。以六经部次相捱，经热不泄，势必捱经而内传，安有数日犹在太阳，数日方过阳明之理。更安有或从太阳而阳明，或从太阳而少阳之理。更安有或从太阳而解，或从阳明而解之理。惟入腑入脏，则传无定所，解无定期，邪盛则传，正复则解耳。

程氏较伤寒诸家，稍有几微之明，而误以里病为经病，其与病传病解之际，语语悖缪。他如节庵、嘉言辈，则梦魇之人耳。

上一页：传经大凡

当前页：解期早晚

下一页：寒热死生





* * *



原始资料来源互联网，中医世家网站整理。





寒热死生 《伤寒悬解》



* * *





寒热死生




温病在脏在腑，总是内热，伤寒中风，原无内热，脏腑和平，寒热不偏，营卫不至内陷，故六经既尽，自能汗解。阳盛则腑热内作，从此但热而不寒，阴盛则脏寒里动，从此但寒而不热。入腑入脏，则营卫内陷，死机攸伏，解无定期矣。

阳盛而腑热则吉，其死者，阳亢而失下也，阴盛而脏寒则凶，其生者，阴退而用温也。阳生阴杀，显见之理。后世庸工，乃至滋阴而伐阳，泻火而补水。一临伤寒，先有传经为热之语横塞胸中，至于证脉阴阳，丝毫不解，人随药死，枉杀多矣，

上一页：解期早晚

当前页：寒热死生

下一页：营卫殊病





* * *



原始资料来源互联网，中医世家网站整理。





营卫殊病 《伤寒悬解》



* * *





营卫殊病




肝司营血，肺司卫气，营行脉中，卫行脉外，而总统于太阳之一经者，以太阳在六经之表，主一身之皮毛故也。

风则伤卫，卫秉肺金之气，其性清降而收敛，得风邪之疏泄，而卫气愈敛，则营郁而发热。里阳素旺者，多传阳明之腑，里阳非旺，不入腑也。寒则伤营，营秉肝木之气，其性温升而发散，得寒邪之束闭，而营血愈发，则卫郁而恶寒。里阴素旺者，多传太阴之脏，里阴非旺，不入脏也。阴阳均平，不入脏腑，营卫无内陷之路，是以经尽而汗解。

太阴主营，阳明主卫，脾为生血之本，胃为化气之原也。营血之不陷者，太阴之旺，卫气之不陷者，阳明之旺，太阴虚则腑热作而营气陷，阳明虚则脏寒动而卫气陷。卫气陷者，阳复则生，阴胜则死，营气陷者，阴复则生，阳胜则死。阴阳胜复之中，生死攸关，不可不察也。

上一页：寒热死生

当前页：营卫殊病

下一页：六经分篇





* * *



原始资料来源互联网，中医世家网站整理。





六经分篇 《伤寒悬解》



* * *





六经分篇




《伤寒》六经分篇，非皆经病也。

六经之病，总统于太阳一经，其不入脏腑，而但在经脉者，虽遍传六经，而未经汗解，则必有太阳之表证。既有太阳表证，则不拘传至何经，凡在六七日之内者，中风俱用桂枝，伤寒俱用麻黄。此太阳之经病，而实统六经之经病，不须另立六经之法也。惟阳盛亡阴而入阳明之腑，阴盛亡阳而入太阴之脏，他经之里证已作，而太阳之表邪未罢，此在太阳，则为坏病，而在诸经，则为本病。故于太阳，立坏病之门，而于太阳之外，又设诸经之篇。

阳明篇，全言腑病。阳明之经病，如葛根汤证，乃腑病之连经，非第经病也。若桂枝、麻黄二证，则太阳之所统，而复述于阳明者也。

三阴篇，全言脏病。太阴之桂枝、少阴之麻黄细辛、厥阴之麻黄升麻诸证，皆脏病之连经，非第经病也。

少阳篇，半言脏病，半言腑病。少阳居半表半里之中，乃表里之枢机，阴阳之门户，阳盛则入腑，阴盛则入脏。少阳之经病，如小柴胡汤证，乃脏病腑病之连经，非第经病也。盖其胸胁痞硬，是阳明、太阴俱有之证，缘其脏腑胀满，雍碍胆经降路，经腑郁迫，故心胁痞硬。而其寒热往来，吐利并作，寒多则太阴病，热多则阳明病，吐多则阳明病，利多则太阴病。若但在少阳之经，而不内连于脏腑，不至如柴胡诸证之剧也。若麻黄一证，则太阳之所统，而复述于少阳者也。

上一页：营卫殊病

当前页：六经分篇

下一页：六气司令





* * *



原始资料来源互联网，中医世家网站整理。





六气司令 《伤寒悬解》



* * *





六气司令




人有十二经，仲景《伤寒》但立六经者，从六气也。少阴、少阳、阳明，手经司气，而足经从化者也，厥阴、太阴、太阳，足经司气，而手经从化者也。《伤寒》六经，皆言足经而不言手经，以足经周遍于身，其部大，手经只行两手，其部小。其实两经同气，病则皆病，主其大者，以概小者，非足病而手安也。诸言四肢厥逆疼痛，则手亦在其内，未尝不病也。足太阳膀胱以寒水主令，手太阳小肠之火从而化寒，手阳明大肠以燥金主令，足阳明胃之土从而化燥，手少阳三焦以相火主令，足少阳胆之木从而化火，足太阴脾以湿土主令，手太阴肺之金从而化湿，手少阴心以君火主令，足少阴肾之水从而化火，足厥阴肝以风木主令，手厥阴心包之火从而化风，此六经之常也。病则太阳是寒，阳明是燥，少阳是火，太阴是湿，厥阴是风，而惟少阴则不从热化而从寒化。以火胜则热，水胜则寒，病则水能胜火而火不胜水，故从壬水而化寒，不从丁火而化热也。至于阳明，阳盛则从庚金而化燥，阴盛则从己土而化湿，不皆燥盛也。阳明上篇，是燥盛者，阳明下篇，是湿盛者。至于少阳，阳盛则火旺而传腑，阳虚则火衰而传脏，不皆火胜也。



上一页：六经分篇

当前页：六气司令

下一页：一气独胜





* * *



原始资料来源互联网，中医世家网站整理。





一气独胜 《伤寒悬解》



* * *





一气独胜




六气和平，则一气不至独胜，诸气败北，一气独胜，故见一腑一脏之病。

阳莫盛于阳明，阴莫盛于少阴，曰阳明之为病，是少阴水负而趺阳土盛者也，曰少阴之为病，是趺阳土负而少阴水胜者也。

土胜水负则为顺，水胜土负则为逆。阳明腑病，是土胜之证，三阴脏病，是水胜之证，燮理阴阳，补泻水土之奥，仲景既没，后世庸工，一丝不解也。

上一页：六气司令

当前页：一气独胜

下一页：篇章次第





* * *



原始资料来源互联网，中医世家网站整理。





篇章次第 《伤寒悬解》



* * *





篇章次第




《伤寒》次第，乱于叔和，《伤寒》之亡，亡于次第紊乱而下士不解也。使次第非乱，则《伤寒》虽玄，读之不过二三年，无不解矣。

仆于破裂纷乱之中，条分缕晰，复其次第之旧。纵与仲景篇次未必悉合，然而源委明白，脉络清楚，《伤寒》之理著，仲景之法传矣。

叔和而后，注《伤寒》者数十百家，著作愈多，而《伤寒》愈亡。其中惟郊倩程氏颇识伤寒、温病之殊，传经为热之讹，而于三阴之病，亦稍有解悟，较之前人，可谓庸中娇娇者矣。惜理障太多，疑丛满腹，其所解者百分之一，至于仲景全理，未始升堂而睹奥也。

上一页：一气独胜

当前页：篇章次第

下一页：卷一·脉法上篇　三十一章





* * *



原始资料来源互联网，中医世家网站整理。





卷一·脉法上篇　三十一章 《伤寒悬解》



* * *





卷一·脉法上篇　三十一章




微妙在脉，不可不察。（《素问》语）。凡虚实之变迁，寒热之消长，表里之进退，阴阳之胜复，气机一动，无不形之于脉。而太阴行气于三阴，阳明行气于三阳，（《素问》语）。脏病则取之于寸口，（寸口，手太阴之脉，在手大指鱼际之下）。腑病则取之于冲阳。（冲阳，足阳明之脉，在足次指陷谷之上）。寸口在手，冲阳在足，手足之动脉，气原于经络而神通于脏腑。故精于脉者，不饮上池之水，而操隔垣之明。

仲景脉法，大含玄气，纤入无伦，文字隐深，义理奥衍，较之六经病证，更为难解，所谓微妙而玄通也。《吕览》有言：精而熟之，神将告之，非神将告之也，精而熟之也。精熟仲景脉法，游心于虚静之宇，动指于冲漠之庭，以此测病，亦不啻鬼谋而神告已。

上一页：篇章次第

当前页：卷一·脉法上篇　三十一章

下一页：脉法上篇提纲





* * *



原始资料来源互联网，中医世家网站整理。





脉法上篇提纲 《伤寒悬解》



* * *





脉法上篇提纲




脉气流行，应乎漏刻。呼吸有数，动静无差，是为平脉。一有病作，而浮、沉、迟、数、大、小、滑、涩诸变生焉，乖常失度，偏而不和。始于毫厘之参差，成于度量之悬隔。

仲景脉法，自微而著，由始及终，精粗悉具，洪纤毕陈，可谓法全而意备矣。而其变化纷纭，绝态殊状，总不出此一章中，盖下穷其委，而此约其要也。

上一页：卷一·脉法上篇　三十一章

当前页：脉法上篇提纲

下一页：脉法一





* * *



原始资料来源互联网，中医世家网站整理。





脉法一 《伤寒悬解》



* * *





脉法一




问曰，脉有三部，阴阳相乘，营卫气血，在人体躬，呼吸出入，上下于中，因息游布，津液流通，随时动作，效象形容，春弦秋浮，冬沉夏洪。察色观脉，大小不同，一时之间，变无常经。尺寸参差，或短或长，上下乖错，或存或亡，病辄改移，进退低昂。心迷意惑，动失纪纲，愿为具陈，令得分明。

脉有三部，寸关尺也。阴阳相乘，阴盛则乘阳位，阳盛则乘阴位也。呼吸出入，上下于中，呼出为上，吸入为下也。因息游布，津液流通，脉因气息之呼吸而游布于周身，脉行则津液流通于上下也。随时动作，效象形容，脉随四时动作，各有其效象而形容之。春弦秋浮，冬沉夏洪，正形其四时之象也。察色观脉，大小不同，察其色而观其脉，脉有大小之不同也。一时之间，变无常经，脉变之速，无一定也。尺寸参差，或短或长之不同，上下乖错，或存或亡之各异，病辄随之改易，进退低昂于此生焉。此中心迷意惑，动失纪纲，愿为具陈其意，令得分明也。

师曰：子之所问，道之根源。脉有三部，尺寸及关，营卫流行，不失铢分，出入升降，漏刻周旋。水下百刻，一周循环，当复寸口，虚实见焉。变化相乘，阴阳相干，风则浮虚，寒则牢坚，沉潜水蓄，支饮急弦，动则为痛，数则热烦。设有不应，知变所缘，三部不同，病各异端，太过可怪，不及亦然，邪不空见，中必有奸。当察表里，三部别焉，知其所舍，消息诊看。料度脏腑，独见若神，为子条记，传与贤人。

子之所问，乃医道之根源。脉有三部，尺寸及关也。营卫之流行，有一定之度数，无铢两分寸之差，其出入升降，应乎漏刻，以为周旋。漏水下百刻，乃日之一周，一日之中，自寅至丑，脉气循环五十周，共计八百一十丈，明日寅时初刻，复出于寸口，谓之一大周，脉之虚实大小，俱见于此。其间变化之相乘，阴阳之相干，可得而言也。如中风则脉浮虚，伤寒则脉牢坚，蓄水则脉沉潜，支饮则脉急弦，脉动则为痛，脉数则为热烦，此一定之理也。设有不应，知其变易之所由缘，必有其故也。三部之脉，各有所主，其为病不同，脉之太过固可怪，脉之不及亦复然。凡脉邪无空见之理，一见脉邪，中必有奸。审察内外表里之异，上下三焦之别，知其病所舍止在于何处，当消息而诊看之。即气之度数，而料度脏腑之虚实，独见之明若神，为子条记其详，传与后之贤人。此提脉法之纲，以下各章，申明此义，所谓条条记录者也。

上一页：脉法上篇提纲

当前页：脉法一

下一页：脉法二





* * *



原始资料来源互联网，中医世家网站整理。





脉法二 《伤寒悬解》



* * *





脉法二




师曰：呼吸者，脉之头也。初持脉，来疾去迟，此出疾入迟，名曰内虚外实也。初持脉，来迟去疾，此出迟入疾，名曰内实外虚也。

脉之流行，气鼓之也。一息脉六动，气行六寸。人之经络，六阳、六阴以及任、督、两跷，计长一十六丈二尺。平人一日一夜，一万三千五百息，一日百刻。二百七十息，漏水下二刻，脉行十六丈二尺，是为一周。一万三千五百息，水下百刻，脉行五十周，共计八百一十丈，一日之度毕矣。（义详《灵枢》脉度、营气、五十营诸篇），故呼吸者，脉之头也。（头犹纲领之谓）。医以平人之呼吸准病人之迟数，则阴阳虚实见焉。如初持脉，来疾而去迟，来者出也，去者入也，此出疾而入迟也。出者，出于外也，即其出以知其外，入者，入于内也，即其入以知其内，其出疾而入迟，故名曰内虚外实也。初持脉，来迟去疾，此出迟而入疾，故名曰内实外虚也。此明首章呼吸出入之义。

上一页：脉法一

当前页：脉法二

下一页：脉法三





* * *



原始资料来源互联网，中医世家网站整理。





脉法三 《伤寒悬解》



* * *





脉法三




寸口脉，浮为在表，沉为在里，数为在腑，迟为在脏。假令脉迟，此为在脏也。

表为阳，里为阴，故表脉浮而里脉沉。腑为阳，脏为阴，故腑脉数而藏脉迟。浮数沉迟，阴阳自然之性也。此审察表里，料度脏腑之义。

上一页：脉法二

当前页：脉法三

下一页：脉法四





* * *



原始资料来源互联网，中医世家网站整理。





脉法四 《伤寒悬解》



* * *





脉法四




寸口脉浮而紧，浮则为风，紧则为寒，风则伤卫，寒则伤营，营卫俱伤，骨节烦痛，当发其汗也。

寸口脉浮而紧，病在表也。浮则为中风，紧则为伤寒，以风性浮而寒性紧，所谓风则浮虚，寒则牢坚也。中风则伤卫气，伤寒则伤营血，营卫俱伤，而骨节烦痛，当发汗以解风寒，此桂麻各半之证也。此明审察表里之义。

上一页：脉法三

当前页：脉法四

下一页：脉法五





* * *



原始资料来源互联网，中医世家网站整理。





脉法五 《伤寒悬解》



* * *





脉法五




脉浮而大，心下反硬，有热，属脏者，攻之，不令发汗，属腑者，不令溲数，溲数则大便硬。汗多则热愈，汗少则便难。脉迟，尚未可攻。

脉浮而大，是太阳、阳明之脉也，若心下反硬，则有阳明之腑邪也。盖少阳之经，自胃口而行两胁，少阳经气侵逼阳明之腑，腑气壅遏，逆而上行，碍少阳下行之路，经腑郁迫，结于胸胁，故心下痞硬。若腑热伤及脏阴，则攻之不令发汗，若但是腑热，则攻不必急，而不令其溲数，溲数则其津液亡而大便硬。汗多则营消而热愈增，汗少则腑热郁而大便难，是以不令汗尿而用攻下。第攻亦有时，脏宜急攻，（阳明、少阴急下三证，以缓攻之，则腑热伤及脏阴，不可救矣），腑宜缓攻，而一见脉迟，则内热未实，尚未可攻也。此明料度脏腑之义。

上一页：脉法四

当前页：脉法五

下一页：脉法六





* * *



原始资料来源互联网，中医世家网站整理。





脉法六 《伤寒悬解》



* * *





脉法六




师曰：脉肥人责浮，瘦人责沉。肥人当沉今反浮，瘦人当浮今反沉，故责之。

肥人肌肉丰厚，故脉气沉深，瘦人肌肉减薄，故脉气浮浅。沉者浮而浮者沉，是谓反常，反常则病，故责之。

上一页：脉法五

当前页：脉法六

下一页：脉法七





* * *



原始资料来源互联网，中医世家网站整理。





脉法七 《伤寒悬解》



* * *





脉法七




趺阳脉紧而浮，浮为气，紧为寒，浮为腹满，紧为绞痛。俘紧相抟，肠鸣而转，转即气动，膈气乃下。少阴脉不出，其阴肿大而虚也。

趺阳，足阳明脉动冲阳、气冲、人迎、大迎，冲阳在足趺上，故谓之趺阳。趺阳脉紧而浮，浮为气逆，紧为气寒。以土位居中，在于浮沉之间，脉不应浮，浮则为胃气之逆。土性和缓，脉不应紧，紧则为胃气之寒。胃主降浊，胃逆脉浮，则胃气壅塞，浊气不降，是以腹满。胃主受盛，胃寒脉紧，则胃气逼窄，木邪迫侵，故为绞痛。浮紧相合，肠鸣而转，转则滞气行动，膈间痞塞之气乃下。及其寒邪冲突，后注魄门，而为泄利，则满痛稍减。顷而寒凝气滞，痛满又作，此因于肾阳之虚也。若少阴脉出，则肾阳续复，少阴脉不出，则肾阳澌灭，其阴器必肿大而虚也。缘水寒木郁，陷而不升，故阴器肿大。肝主筋，前阴者，诸筋之宗也，足少阴脉动太溪、阴谷，太溪在内踝后。阴谷在膝后帼中内侧。

上一页：脉法六

当前页：脉法七

下一页：脉法八





* * *



原始资料来源互联网，中医世家网站整理。





脉法八 《伤寒悬解》



* * *





脉法八




少阴脉不至，肾气微，少精血，奔气促迫，上于胸膈，宗气反聚，血结心下，阳气退下，热归阴股，与阴相动，令身不仁。此为尸厥，当刺期门、巨阙。

少阴肾脉不至，则肾气微弱，而少精血。肾中阴气逆奔，促逼清道，上于胸膈。胸中宗气为肾阴所迫，反聚而不散，气聚则血凝，故血结心下。血结而遏其清阳，不得上奉，故阳气退下。肝气不达，郁而生热，归于阴股，与下之阴气两相郁动，令身不仁。身之所以灵觉者，以清阳之升发也，今结血迷心，清阳沦陷，故身无知觉而不仁也。此为尸厥，（《史·扁鹊传》：虢太子病尸厥，即此）。当刺厥阴之期门，任脉之巨阙，下泻阴股之郁热，上通心下之结血，令其清阳上达，神气通畅，则明白如初矣。

上一页：脉法七

当前页：脉法八

下一页：脉法九





* * *



原始资料来源互联网，中医世家网站整理。





脉法九 《伤寒悬解》



* * *





脉法九




趺阳脉微而紧，紧则为寒，微则为虚，微紧相抟，则为短气。少阴脉弱而涩，弱者微烦，涩者厥逆。

趺阳脉微而紧，紧则为胃气之寒，微则为胃气之虚。微紧相合，虚而且寒，浊阴凝塞，清气不升，则为短气。胃气虚寒，肾阳必败，少阴脉弱而涩，弱则血虚而微烦，涩则血寒而厥逆也。

上一页：脉法八

当前页：脉法九

下一页：脉法十





* * *



原始资料来源互联网，中医世家网站整理。





脉法十 《伤寒悬解》



* * *





脉法十




趺阳脉不出，脾不上下，身冷肤硬。

趺阳脉不出，胃气虚败，则脾不运行，中脘滞塞，不能上下升降，故身冷肤硬。以阳虚不能外达，无以温分肉而柔肌肤也。

上一页：脉法九

当前页：脉法十

下一页：脉法十一





* * *



原始资料来源互联网，中医世家网站整理。





脉法十一 《伤寒悬解》



* * *





脉法十一




趺阳脉滑而紧，滑者胃气实，紧者脾气强，持实击强，痛还自伤，以手把刃，坐作疮也。

趺阳脉滑而紧，滑者胃气之实，紧者脾气之强，一实一强，两者不和，必至相击，持胃气之实，击脾气之强，强不受击，则痛还自伤，譬之以手抱刃自伤，坐作金疮也。此阴阳相干之义。乃太过不及之可怪者。

上一页：脉法十

当前页：脉法十一

下一页：脉法十二





* * *



原始资料来源互联网，中医世家网站整理。





脉法十二 《伤寒悬解》



* * *





脉法十二




趺阳脉沉而数，沉为实，数消谷，紧者，病难治。

趺阳脉沉而数，沉为内实，数则消谷，是胃阳之盛者也。设使兼紧者，则病为难治矣。紧者，阳为邪郁而不达也，风寒外束，甲木郁迫，故见紧象。

上一页：脉法十一

当前页：脉法十二

下一页：脉法十三





* * *



原始资料来源互联网，中医世家网站整理。





脉法十三 《伤寒悬解》



* * *





脉法十三




趺阳脉大而紧者，当即下利，为难治。

趺阳脉大而紧者，胃阳为胆经所郁，不能容纳水谷，当即下利，此为难治。汗下宜忌篇：脉大而紧者，阳中有阴也，当下之，宜大承气汤，即此证也。

上一页：脉法十二

当前页：脉法十三

下一页：脉法十四





* * *



原始资料来源互联网，中医世家网站整理。





脉法十四 《伤寒悬解》



* * *





脉法十四




寸口脉阴阳俱紧者，法当清邪中于上焦，浊邪中于下焦。清邪中上，名曰洁也。浊邪中下，名曰浑也。阴中于邪，必内栗也。表气微虚，里气不守，故使邪中于阴也。阳中于邪，必发热头痛，项强颈挛，腰痛胫酸，所为阳中雾露之气。故曰清邪中上，浊邪中下。阴气为栗，足膝厥冷，溺便妄出。表气微虚，里气微急，三焦相溷，内外不通。上焦怫郁，脏气相熏，口烂食龂也。中焦不治，胃气上冲，脾气不转，胃中为浊，营卫不通，血凝不流。若卫气前通者，小便赤黄，与热相抟，因热作使，游于经络，出入脏腑，热气所过，则为痈脓。若阴气前通者，阳气厥微，阴无所使，客气内入，嚏而出之，声嗌咽塞，寒厥相逐，为热所壅，血凝自下，状如豚肝。阴阳俱厥，脾气孤弱，五液注下，下焦不阖，清便下重，令便数难，脐筑湫痛，命将难全。

寸口脉尺寸俱紧者，此有外邪之迫束也。寸紧者，法当清邪中于上焦，尺紧者，法当浊邪中于下焦。清邪洁清，名曰洁也，浊邪浑浊，名曰浑也。下焦阴中于邪，必阳气内虚而战栗也。此因表气之微虚，里气之不守，故使邪中于阴部也。上焦阳中于邪，必发热头痛，项强颈挛，腰痛胫酸，所谓阳中雾露之气也。故曰清邪中上，浊邪中下，以其同类之相感召，《金匮》：雾伤于上，湿伤于下，正此意也。

清邪中上，则为内热，浊邪中下，则为内寒，上热下寒，阴阳俱病。而阳病则轻，阴病则重，以邪之清浊不同也。今以浊邪之中下者言之，阴中于邪，内寒而栗，阳不下达，足膝逆冷，气不下摄，便溺妄出。此其表气微虚，故外邪乘袭，不能敛闭，里气亦微，郁作满急，故三焦溷乱，内外不通。

三焦俱病，其状自别。其上焦之怫郁也，热蒸于脏，脏气相熏，口烂食龂也。此以上焦外有表邪之感，内有下寒之逼，火郁于上，故证见如此。其中焦之不治也。胃气逆行而上冲，脾气郁陷而不转，胃中为浊气所填，营卫滞塞不通，血因凝而不流。以营卫流行，赖乎中气之运，中气不运，故气血阻隔也。若卫阳前通乎下者，气降于水，则小便赤黄，卫气将通而未通，必郁而为热。卫气与脏中之热相合，卫气所到之处，热亦随之，是因热而作使也。卫与热游于经络，出入脏腑，热气所过，则蒸腐而为痈脓，是卫阳通而热伤于内也，若里阴前通于上者，阳气厥寒而微弱，不能作热，阴无所使，下焦客气之内入于胸膈者，冲动肺气，上逆嚏而出之。出之不及，乃声嗢而咽塞。下焦寒厥攻逐于上，为上热所壅，寒热相搏，前之凝血自下，状如豚肝。阴阳俱致厥逆，浊气不降，清气不升，则脾气孤弱，不能统摄五脏之精液，五液奔注而下泄，是里阴通而寒伤于内也，其下焦之不阖也，清便下重，令便数而艰难，脐上筑起而湫痛。缘清气下陷，则重坠而便数，而寒凝气滞，不能顺下，故便难而腹痛，是其命将难全也。

上一页：脉法十三

当前页：脉法十四

下一页：脉法十五





* * *



原始资料来源互联网，中医世家网站整理。





脉法十五 《伤寒悬解》



* * *





脉法十五




脉阴阳俱紧者，口中气出，唇口干燥，蜷卧足冷，鼻中涕出，舌上胎滑，勿妄治也。到七日以来，其人微发热，手足温者，此为欲解，到八日以上，反大发热者，此为难治。设使恶寒者，必欲呕也，腹内痛者，必欲利也。

表寒外束，脉尺寸俱紧者，寸紧则阳郁而上热，尺紧则阴郁而下寒。上热，故口中气出，唇口干燥，鼻中涕出，舌上胎滑，下寒，故蜷卧足冷。如此，勿妄治也。六日经尽，七日以来，而其人微发热，手足温者，是表里之寒退，是为欲解。若到八日以上，反大发热者，是表里之寒俱盛，经阳郁遏而热发也，此为难治。设使恶寒者，表寒外束，胃郁而气逆，必欲呕也，腹内痛者，里寒内凝，脾气而内陷，必下利也。

上一页：脉法十四

当前页：脉法十五

下一页：脉法十六





* * *



原始资料来源互联网，中医世家网站整理。





脉法十六 《伤寒悬解》



* * *





脉法十六




脉阴阳俱紧者，至于吐利，其脉犹不解，紧去人安，此为欲解。若脉迟，至六七日，不欲食，此为晚发，水停故也，为未解，食自可者，为欲解。

脉阴阳俱紧，经迫腑郁，至于吐利，里气松和，病应解也。而脉紧不去，则病必不解，必其脉紧已去，而人安和，此为欲解也。若其紧去而脉迟，至六七日，不欲食，此为晚发，内有水停故也。盖阴盛脉迟，虽时下无病，后必作病，特发之晚耳。缘水停在内，无不作病之理，故为未解。若紧去而食自可者，是内无停水，为欲解也。

上一页：脉法十五

当前页：脉法十六

下一页：脉法十七





* * *



原始资料来源互联网，中医世家网站整理。





脉法十七 《伤寒悬解》



* * *





脉法十七




趺阳脉浮而涩，少阴脉如经也，其病在脾，法当下利。何以知之？若脉浮大者，气实血虚也，今趺阳脉浮而涩，故知脾气不足，胃气虚也。以少阴脉弦而浮，才见此为调脉，故称如经也。若反滑而数者，故知当屎脓也。

趺阳脉浮而涩，此阳明脉之失常，而少阴脉之如经也，（经即常也），其病应在脾，脾病法当下陷而为利。何以言之？若脉浮而大者，气实而血虚也，此为阳盛，阳盛则脾不病，今趺阳脉不浮大而浮涩，故知脾气不足，胃气之虚也。胃阳虚则脾阴盛，是以脾当下陷而为利。盖阳盛则腑阳主令而脾不用事，故病在胃，阴盛则脏阴司权而胃不用事，故病在脾也。以少阴脉弦而浮，则少阴病，缘水不生木，而木郁于水，故脉见弦浮，是少阴不调之脉也。才见此浮涩，便为调脉，故称如经也。以少阴主藏，敛涩者，藏气之得令也，而涩中带浮，是水温而胎木气也，少阴最调之脉。若反滑而数者，则木郁而生下热，必伤阴分，而便脓血，乃为少阴失常之脉也。

上一页：脉法十六

当前页：脉法十七

下一页：脉法十八





* * *



原始资料来源互联网，中医世家网站整理。





脉法十八 《伤寒悬解》



* * *





脉法十八




趺阳脉迟而缓，胃气如经也。趺阳脉浮而数，浮则伤胃，数则动脾，此非本病，医特下之所为也。营卫内陷，其数先微，脉反但浮，其人必大便硬，气噫而除。何以言之？本以数脉动脾，其数先微，故知脾气不治，大便硬，气噫而除。今脉反浮，其数改微，邪气独留，心中则饥，邪热不杀谷，潮热发渴。数脉当迟缓，脉因前后度数如法，病者则饥。数脉不时，则生恶疮也。

趺阳脉迟而缓，是胃如常也。若趺阳脉浮而数，非复胃家常脉矣，浮则伤胃，数则动脾。以胃为阳明而主降，故数不伤胃，浮则气逆而伤胃，脾为太阴而主升，故浮不动脾，数则阴烁而动脾。趺阳脉本迟缓，今忽见浮数，胃伤而脾动，是何以故？盖此非胃家本病，乃医特下之所为也。

若下之而营卫内陷，其数先化为微，脉之浮数者，反但浮而不数，是今之浮而数者，先为浮而微也。其人必大便坚硬，气噫而除。何以知之？本以脾为阴土，数脉最动脾气，若浮数先为浮微，此不过胃气之气弱，约结不舒，下则粪粒坚小，上则气化凝滞，而脾气未动，则中脘一通，上下皆愈，故知脾气不治，便硬气噫而除，以其上通则下达也。今者脉反浮，而数改其微，是不浮微而浮数，则脾气动矣。脉浮数则邪热独留，熏灼脾阴，心液消耗，心中则饥。心中虽饥，却不消食，缘此为邪热不杀谷，但觉潮热发渴耳。盖数非胃家常脉，脉当见迟缓，脉乃前后度数如法，出入升降，按乎漏刻，土气冲和，病者则谷消而觉饥，此中气之复，非邪气独留之饥也。若数脉动脾，精血消亡，其害非小，不止热渴而已，当不时而生恶疮也。

上一页：脉法十七

当前页：脉法十八

下一页：脉法十九





* * *



原始资料来源互联网，中医世家网站整理。





脉法十九 《伤寒悬解》



* * *





脉法十九




寸口脉微而涩，微者卫气不行，涩者营气不足，营卫不能相将，三焦无所仰，身体痹而不仁。营气不足则烦痛口难言，卫气虚则恶寒数欠，三焦不归其部。上焦不归者，噫而吞酢，中焦不归者，不能消谷引食，下焦不归者，则遗溲。

寸口脉微而涩，微者卫气之不行，涩者营气之不足。营卫者，所以上下回周，以煦濡于三焦者也，营卫俱虚，不能相将而行，则三焦无所仰赖，身体痹着而不仁矣。

营气不足，无以滋养筋骨，则烦痛而口难言，卫气虚衰，不能当阳秉令，则恶寒而数欠伸，（欠者，开口呵气，阴阳之相引也。日暮阴盛，吸引上焦之阳，阳气虽虚，未至下陷，随引而随升，升则欠作。人将睡时，阳为阴引，欲下而不能下，多作呵欠，义见《灵枢·口问》），于是三焦失养，不归其部。上焦之阳不归，则噫气而吞酢，中焦之阳不归，则不能消谷而引食，下焦之阳不归，则膀胱失约而遗溲。三焦手少阳相火衰微，故见证如此。

上一页：脉法十八

当前页：脉法十九

下一页：脉法二十





* * *



原始资料来源互联网，中医世家网站整理。





脉法二十 《伤寒悬解》



* * *





脉法二十




趺阳脉浮而芤，浮者卫气虚，芤者营气伤，其身体瘦，肌肉甲错。浮芤相搏，宗气衰微，四属断绝。

肤阳脉浮而芤，浮者卫气之虚，芤者营气之伤。营卫者，所以熏肤充身而泽毛，卫虚而营伤，故其身体瘦削，肌肉甲错，以其气血衰损而不荣也，营卫化生于水谷，水谷之化气血，其大气之抟而不行者，积于胸中，名曰宗气，以贯心肺而行呼吸。（义见《灵枢》）。心主营，肺主卫，宗气乃营卫之根本也，今浮芤相合，营卫俱虚，是宗气之衰微也。如是则无以荣养乎四旁，四属断绝，失其所秉也。（芤者，脉之中空，失血之诊）。

上一页：脉法十九

当前页：脉法二十

下一页：脉法二十一





* * *



原始资料来源互联网，中医世家网站整理。





脉法二十一 《伤寒悬解》



* * *





脉法二十一




脉弦而大，弦则为减，大则为芤，减则为寒，芤则为虚，寒虚相抟，此名为革，妇人则半产漏下，男子则亡血失精。

脉弦而大，弦则为减，大则为芤，减则阳气不足而为寒，芤则阴血不充而为虚。寒虚相抟，此名为革，革者，如鼓之皮，外实而内空也。卫统于肺，营藏于肝，卫衰则外减，营衰则内芤。减者，卫衰而气寒也，芤者，营衰而血虚也，气血虚寒，脉如皮革，妇人见此，则半产漏下，男子见此，则亡血失精。以其中气颓败，不能交济水火，水下寒而火上热。水木下陷，则内为虚寒，火金上逆，则外为弦大，金水不藏而木火善泄，故胎堕而经漏，血脱而精遗也。（漏下者，非月期而血下，崩如堤防崩溃而水暴流，漏如铜壶漏滴而水续下也。

上一页：脉法二十

当前页：脉法二十一

下一页：脉法二十二





* * *



原始资料来源互联网，中医世家网站整理。





脉法二十二 《伤寒悬解》



* * *





脉法二十二




寸口脉微而涩，微者卫气衰，涩者营气不足，卫气衰，面色黄，营气不足，面色青。营为根，卫为叶，营卫俱微，则根叶枯槁而寒栗，咳逆睡腥吐涎沫也。

寸口脉微而涩，微者，卫气之衰，涩者，营气之不足。卫生于胃，卫衰则戊土虚而面色黄，营藏于肝，营不足则乙木枯而面色青。营为卫根，卫为营叶，营卫俱微，则根叶枯槁而寒栗，咳逆唾腥吐涎诸证皆作，以土败不能生金故也。

上一页：脉法二十一

当前页：脉法二十二

下一页：脉法二十三





* * *



原始资料来源互联网，中医世家网站整理。





脉法二十三 《伤寒悬解》



* * *





脉法二十三




寸口脉微而缓，微者卫气疏，疏则其肤空，缓者胃气实，实则谷消而化水也。谷入于胃，脉道乃行，水入于经，其血乃成。营盛则其肤必疏，三焦绝经，名曰血崩。

寸口脉微而缓，微者卫气之疏，疏则其皮肤空豁而不密致，缓者胃气之实，实则谷消而化水也。（《灵枢·津液五别》：中热则胃中消谷，肠胃充廓，故胃缓也）。

血脉者，水谷之所化生。谷入于胃，布散于外，脉道乃行，水入于经，变化而赤，而血乃成，谷消水化，而入血脉，则营成矣。肺主气，气盛则清凉而收敛，肝主血，血盛则温暖而发散。营为卫根，二气调和，则营不独盛。营血独盛，则血愈温散而气不清敛，汗孔开泄，是以其肤必疏，疏则三焦经络之血尽化汗液，泄于毛皮，是以名曰血崩。所谓夺汗者勿血，夺血者勿汗，汗即血之酝酿而成者也。

上一页：脉法二十二

当前页：脉法二十三

下一页：脉法二十四





* * *



原始资料来源互联网，中医世家网站整理。





脉法二十四 《伤寒悬解》



* * *





脉法二十四




寸口脉弱而缓，弱者阳气不足，缓者胃气有余，噫而吞酸，食卒不下，气填于膈上也。

寸口脉弱而缓，弱者阳气之不足，缓者胃气之有余。有余者，胃气上逆，壅满不降，名为有馀，实则胃阳之不足也。上脘壅滞，则噫气吞酸，食卒不下，浊气填塞于膈上也。吞酸者，胃气痞塞，乙木不得升达，郁而为酸也。

上一页：脉法二十三

当前页：脉法二十四

下一页：脉法二十五





* * *



原始资料来源互联网，中医世家网站整理。





脉法二十五 《伤寒悬解》



* * *





脉法二十五




寸口脉弱而迟，弱者卫气微，迟者营中寒。营为血，血寒则发热，卫为气，气微者心内饥，饥而虚满，不能食也。

寸口脉弱而迟，弱者卫气之微，迟者营中之寒。营为血，血寒则温气外泄而发热，卫为气，气微则心内空虚而若饥。然阳虚气滞，胃口痞满，虽饥而不能食也。

上一页：脉法二十四

当前页：脉法二十五

下一页：脉法二十六





* * *



原始资料来源互联网，中医世家网站整理。





脉法二十六 《伤寒悬解》



* * *





脉法二十六




趺阳脉伏而涩，伏则吐逆，水谷不化，涩则食不得入，名曰关格。

趺阳脉伏而涩，伏则胃虚，不能化谷而吐逆，涩则胃逆，不能纳谷而食不得入，名曰关格。水谷不化而吐逆，是反胃之病，食不得入而噎塞，是膈噎之病。伏者胃气之郁伏，阳衰于下，故不化谷，涩者胃气之凝涩，阴填于上，故不纳食。

上一页：脉法二十五

当前页：脉法二十六

下一页：脉法二十七





* * *



原始资料来源互联网，中医世家网站整理。





脉法二十七 《伤寒悬解》



* * *





脉法二十七




寸口脉浮而大，浮为虚，大为实，在尺为关，在寸为格，关则不得小便，格则吐逆。

寸口脉浮而大，浮为虚，大为实，既虚而又实者，人身之气，实则清空而虚则痞塞，所谓实则虚而虚则实也。（《子华子》语）。盖阴平阳秘，则阳交于阴而不见浮大，阴盛阳虚，则阳泄于外而浮大见焉。其浮者，阳之内虚也，其大者，阳之外实也。此脉在尺，则阳气下陷而为关，在寸则阴气上逆而为格。关者，阴阂于下，清气沉郁而不升也，肝木一陷，疏泄之令莫行，故不得小便。格者，阳浮于上，浊阴冲塞而不降也，胃土既逆，受盛之官失职，故吐逆也。《灵枢·脉度》：阴气太盛，则阳气不能荣也，故曰关，阳气太盛，则阴气不能荣也，故曰格，以阳气下降而化浊阴，阴气上升而化清阳，清阳长则水利而不癃，浊阴降则谷入而不呕。阴盛于下，致阳陷而不升，故肝气下郁而水不行，阳盛于上，缘阴逆而不降，故胃气上郁而食不下也。

上一页：脉法二十六

当前页：脉法二十七

下一页：脉法二十八





* * *



原始资料来源互联网，中医世家网站整理。





脉法二十八 《伤寒悬解》



* * *





脉法二十八




寸口脉浮大，医反下之，此为大逆。浮则无血，大则为寒，寒气相抟，则为腹鸣。医乃不知，而反饮冷水，令汗大出，水得寒气，冷必相搏，其人即（食訇）。食訇（yè　噎）。

凡寸口脉浮大，则非里实之证，而医反下之，此为大逆。浮则无血，大则为寒，盖里气虚寒，故脉浮而大也。里寒凝涩，则木气冲激，而为腹鸣。医乃不知，以其血寒发热，而反饮以冷水，令汗大出。水得里之寒气，寒冷相合，抟结不散，其人即咽喉噎塞，气闭而食阻也。

(食訇)与噎通，《汉书贾山至言》：祝食訇在前，祝鲠在后。

上一页：脉法二十七

当前页：脉法二十八

下一页：脉法二十九





* * *



原始资料来源互联网，中医世家网站整理。





脉法二十九 《伤寒悬解》



* * *





脉法二十九




趺阳脉浮，浮则为虚，虚浮相抟，故令气食訇，言胃气虚竭也。脉滑则为哕。此为医咎，责虚取实，守空迫血。脉浮，鼻中燥者，必衄也。

趺阳脉浮，浮则为虚，虚浮相抟，故令气食訇，缘胃气虚竭，则痞塞不通也。若脉滑，则胃气上逆而为哕。此为医工之咎，以浮则为虚，反责其内虚以为实，而下以取之，浮则无血，反守其中空以为满，而汗以遏之，阳亡阴升，填塞清道，故非噎即哕也。若脉浮，鼻中干燥者，必将为衄，以中虚而气逆，故血随气升而为衄也。

上一页：脉法二十八

当前页：脉法二十九

下一页：脉法三十





* * *



原始资料来源互联网，中医世家网站整理。





脉法三十 《伤寒悬解》



* * *





脉法三十




脉浮而大，浮为风虚，大为气强，风气相抟，必成瘾疹，身体为痒，痒者名泄风，久久为痂癞。

脉浮而大，浮则风气之虚，风泄于外也，大为卫气之强，气闭于内也。外风与内气相抟，风外泄而气内闭，营郁不宣，必成瘾疹。盖风性疏泄而气性收敛，风欲泄而气闭之，泄之不透，则营郁而为热。血热外发，则为斑点，而不能透发，郁于皮腠之内，隐而不显，是为瘾疹。瘾疹之家，营郁卫闭，欲发不能，则身体为痒。痒者是为泄风，《素问风论》：外在腠理，则为泄风。泄风者，风之欲泄而不透者也。风不透泄，经血郁热，久而营气蒸腐，则为痂癞。风论：风与太阳俱入，行诸脉腧，散于分肉之间，与卫气相干，其道不利，故使肌肉愤月真而有疡，卫气有所凝而不行，故其肉有不仁也。癞者，营气热腐，其气不清，故使鼻柱坏而色败，皮肤疡溃。风寒客于脉而不去，名曰癞风。肺统卫气而主皮毛、开窍于鼻，是以鼻柱坏而皮肤溃也。

上一页：脉法二十九

当前页：脉法三十

下一页：脉法三十一





* * *



原始资料来源互联网，中医世家网站整理。





脉法三十一 《伤寒悬解》



* * *





脉法三十一




脉浮而滑，浮为阳，滑为实，阳实相抟，其脉数疾，卫气失度。浮滑之脉数疾，发热汗出者，此为不治。

脉浮而滑，浮为阳，滑为实，阳与实合，脉必数疾，卫气失度。浮滑之脉，加以数疾，再复发热汗出者，阴阳消亡，此为不治。《难经》：脉一呼三至曰离经，四至曰夺精，五至曰死，六至曰命绝，正此浮滑数疾之脉也。

上一页：脉法三十

当前页：脉法三十一

下一页：卷二·脉法下篇　五十二章





* * *



原始资料来源互联网，中医世家网站整理。





卷二·脉法下篇　五十二章 《伤寒悬解》



* * *





卷二·脉法下篇　五十二章




脉理精微，发于上篇，而其名义之纷臣责，形象之迁化，诊候之机缄，望切之窍妙，

所未详悉者，设为问答，发于此篇。澄心渺虑，传兹奥旨，诚崆峒访道之仙梯，赤水

求珠之秘渡也。

后世医理无传，半缘脉法不解。仲景脉法，家藏而户收，白首不解，则终身不灵，

是胼拇支指之呼吸不应也，岂仲景传脉之心哉！

上一页：脉法三十一

当前页：卷二·脉法下篇　五十二章

下一页：脉法下篇提纲





* * *



原始资料来源互联网，中医世家网站整理。





脉法下篇提纲 《伤寒悬解》



* * *





脉法下篇提纲




营卫之消息，是不一端，脏腑之乘除，是不一致，支派分别，不可纪极，而溯本

穷源，不过阴阳二者而已。诊阴阳之异同，判死生之悬殊。生之与死，孰美孰恶，阴

之与阳，孰贵孰贱。解此章之义，则以下诸章决生断死之方，起死回生之法，悉具于

此矣。

上一页：卷二·脉法下篇　五十二章

当前页：脉法下篇提纲

下一页：脉法三十二





* * *



原始资料来源互联网，中医世家网站整理。





脉法三十二 《伤寒悬解》



* * *





脉法三十二




问曰：脉有阴阳，何谓也？答曰：凡脉大、浮、数、动、滑，此名阳也，脉沉、涩、弱、弦、微，此名阴也。凡阴病见阳脉者生，阳病见阴脉者死。

阳道实，阴道虚，大、浮、数、动、滑者，此名阳也，沉、涩、弱、弦、微者，此名阴也。阳主生，阴主死，阴病见阳脉者，阴盛而阳气之来复也，阳病见阴脉者，阳浮而阴气之内盛也，阳复者生，阴盛者死。

阳贵阴贱，训垂先圣，至妇人女子，皆知人之为阳，鬼之为阴。独至后世医家，反经乱道，贵阴贱阳，庸妄接踵，以误天下。宋元以来，千年之久，遂无一人稍解此理者，何下愚之多而上智之少耶！

上一页：脉法下篇提纲

当前页：脉法三十二

下一页：脉法三十三





* * *



原始资料来源互联网，中医世家网站整理。





脉法三十三 《伤寒悬解》



* * *





脉法三十三




脉有阳结、阴结者，何以别之？答曰：其脉浮而数，不能食，不大便者，此为实，名曰阳结也，期十七日当剧。其脉沉而迟，不能食，身体重，大便反硬，名曰阴结，期十四日当剧。

脉浮而数，不能食，不大便，此为阳实，名曰阳结。阳实而无阴以和之，其气必结。期十七日当剧也。脉沉而迟，不能食，身体重，大便反硬，名曰阴结。阴盛而无阳以和之，其气必结，期十四日当剧也。

阴盛大便当溏，不溏而硬，故谓之反。凡大便秘涩，粪若羊矢者，皆阴结之证也。十七日剧者，火为阳，大衍之数，地二生火，天七成之，合而为九，积至二九，为十八日，则火气盛矣，阳性疾，故不及期而剧也。十四日剧者，水为阴，大衍之数，天一生水，地六成之，合而为七，积至二七十四日，则水气盛矣，阴性迟，故及期而剧也。此言阴阳之大数，不必泥也。

上一页：脉法三十二

当前页：脉法三十三

下一页：脉法三十四





* * *



原始资料来源互联网，中医世家网站整理。





脉法三十四 《伤寒悬解》



* * *





脉法三十四




脉来缓，时一止复来者，名曰结，脉来数，时一止复来者，名曰促。脉阳盛则促，阴盛则结，此为病脉。

曰病脉者，以其阴阳之偏也。

上一页：脉法三十三

当前页：脉法三十四

下一页：脉法三十五





* * *



原始资料来源互联网，中医世家网站整理。





脉法三十五 《伤寒悬解》



* * *





脉法三十五




脉霭霭如车盖者，名曰阳结也。脉累累如循长竿者，名曰阴结也。脉瞥瞥如羹上肥者，阳气微也。脉萦萦如蜘蛛丝者，阳气衰也。脉绵绵如泻漆之绝者，亡其血也。

脉霭霭郁动，如车盖之升沉者，名曰阳结也。脉累累不平，如循长竿之硬节者，名曰阴结也。脉瞥瞥虚飘，如羹上之油珠者，阳气微也。脉萦萦细弱，如蜘蛛之轻丝者，阳气衰也。脉绵绵断续，如泻漆之频绝者，亡其血也。

上一页：脉法三十四

当前页：脉法三十五

下一页：脉法三十六





* * *



原始资料来源互联网，中医世家网站整理。





脉法三十六 《伤寒悬解》



* * *





脉法三十六




阴阳相搏名曰动，阳动则汗出，阴动则发热。形冷恶寒者，此三焦伤也。若数脉见于关上，上下无头尾，如豆大，厥厥动摇者，名曰动也。

阴阳相搏，二气郁勃而动荡，名曰动。阳气动则阳升于阴，卫泄而汗出，阴气动则阴闭于阳，营郁而热发，动虽在阳脉之中，而实阴阳所俱有也。脉动而见形冷恶寒者，此三焦之阳气伤也。若数脉见于关上，上下无头尾，如豆大，厥厥动摇者，此名曰动，动者，气郁于中，不能升降也。

关所以候中焦，关上不动者，中气之治，升降推迁之得政也。盖阴升于寸，则遂其上浮之性，不至为动，阳降于尺，则遂其下沉之性，不能为动，惟阴欲升，脾土虚而不能升，阳欲降，胃土弱而不能降，则二气郁于关上，而见动形。上下无头尾，如豆大，厥厥动摇者，二气虚弱，不能升降之状也，关者，阴阳出入之关，阴自此升而为阳，阳自此降而为阴，此实阴阳升降之枢轴，故曰关，乃中气之所变现也。关上动数，如豆厥厥动摇，上下不至尺寸，此死脉也。

上一页：脉法三十五

当前页：脉法三十六

下一页：脉法三十七





* * *



原始资料来源互联网，中医世家网站整理。





脉法三十七 《伤寒悬解》



* * *





脉法三十七




阳脉浮大而濡，阴脉浮大而濡，阴脉与阳脉同等者，名曰缓也。

寸为阳，尺为阴，尺寸浮大而柔濡，上下同等，不至偏虚，彼此不争，是以安缓也。

上一页：脉法三十六

当前页：脉法三十七

下一页：脉法三十八





* * *



原始资料来源互联网，中医世家网站整理。





脉法三十八 《伤寒悬解》



* * *





脉法三十八




问曰：翕奄沉，名曰滑，何谓也？师曰：沉为纯阴，翕为正阳，阴阳合和，故令脉滑，关尺自平。阳明脉微沉，饮食自可。少阴脉微滑，滑者，紧之浮名也，此为阴实，其人必股内汗出，阴下湿也。

翕者，浮动之意，脉正浮动，忽然而沉，其名曰滑。沉为纯阴，翕为正阳，阳升于寸则为浮，阴降于尺则为沉，阴阳和合，故令或浮或沉而脉滑。如是者，关尺之脉，必自均平也。关为阴阳之交，浮沉之中，关平则阴阳和合而为滑，尺平则沉而不滑也。关平则滑，尺平则沉，关不平则沉，尺不平则滑。

若使关不平，阳明脉微沉，阴气稍盛矣，而未至大盛，食饮犹自可也。尺不平，少阴脉微滑。虽称曰滑，其实乃紧而浮之名也。此为，肾家之阴实，不能温升肝木，木气郁动，故令脉滑，非阴阳和合之滑也。肝气郁动于下焦，不遂其发生之性，风木疏泄，其人必股内汗出，阴器之下常湿也。

上一页：脉法三十七

当前页：脉法三十八

下一页：脉法三十九





* * *



原始资料来源互联网，中医世家网站整理。





脉法三十九 《伤寒悬解》



* * *





脉法三十九




脉浮而紧者，名曰弦也。弦者状如弓弦，按之不移也。脉紧者，如转索无常也。

紧为寒脉，伤寒则脉紧，以寒性闭藏而不发也。冬时寒盛，水冰地坼，脉紧之义也。肾主蛰藏，故尺脉沉紧。及关而浮，紧变为弦，便是春木发生之象。弦虽按之不移，然紧中带浮，已非沉紧之形如转索之不息者矣，上章紧之浮名也，具此弦意。尺本沉紧，而忽然滑者，则不专于沉，兼有浮升之状，是弦见于尺，弦应在关，而见于尺者，木欲升而不能升也，故名滑而不名弦。及其渐升于关，则阴阳相半，浮紧两平，不曰紧曰滑，直名曰弦矣。

上一页：脉法三十八

当前页：脉法三十九

下一页：脉法四十





* * *



原始资料来源互联网，中医世家网站整理。





脉法四十 《伤寒悬解》



* * *





脉法四十




问曰：曾为人所难，紧脉从何而来？师曰：假令亡汗若吐，以肺里寒，故令脉紧也。假令咳者，坐饮冷水，故令脉紧也。假令下利，以胃中虚冷，故令脉紧也。

汗吐伤其胸中之阳，肺寒则脉紧也。咳者，中寒而胃逆，下利者，中寒而脾陷，冷水下利，泻其胃阳，则脉紧也。

上一页：脉法三十九

当前页：脉法四十

下一页：脉法四十一





* * *



原始资料来源互联网，中医世家网站整理。





脉法四十一 《伤寒悬解》



* * *





脉法四十一




寸口卫气盛，名曰高，营气盛，名曰章，高章相搏，名曰纲，卫气弱，名曰惵，营气弱，名曰卑，惵卑相抟，名曰损。卫气和，名曰缓，营气和，名曰迟，缓迟相抟，名曰沉。

寸口，寸以候卫，卫气盛者，名曰高，卫主气，气盛则崇高也。尺以侯营，营气盛，名曰章，营主血，血盛则章显也。高章相合，名曰纲，是诸阳脉之首领也。卫气弱，名曰惵：惵者，恇怯之意，阳弱则恇怯也。营气弱，名曰卑，卑者，柔退之意，阴弱则柔退也。惵卑相合，名曰损，是诸阴脉之削弱者也。卫气和，名曰缓，营气和，名曰迟，缓迟者，是从容之谓，对紧数言也，缓迟相合，名曰沉。人之元气，宜秘不宜泄，泄则浮而秘则沉，《素问生气通天论》：阴阳之要，阳密乃固，阴平阳秘，精神乃治。阳藏之机，全在乎土，土运则阴升而阳降也。缓迟者，土气之冲和，土和则中枢运转，阴常升而阳常降也。阳降则根深而不拔，是谓阳密，阳密则脉沉，是阳旺而脉沉，非阴盛而脉沉也。

上一页：脉法四十

当前页：脉法四十一

下一页：脉法四十二





* * *



原始资料来源互联网，中医世家网站整理。





脉法四十二 《伤寒悬解》



* * *





脉法四十二




寸口脉缓而迟，缓则阳气长，其色鲜，其颜光，其声商，毛发长，迟则阴气盛，骨髓生，血满，肌肉紧薄鲜硬，阴阳相抱，营卫俱行，刚柔相得，名曰强也。

寸口脉缓而迟，缓为卫盛，缓则阳气长进，其色鲜明，其颜光润，其声清越，其毛发修长，迟为营盛，迟则阴气盛盈，骨髓滋生，血海充满，肌肉紧薄鲜硬。如是则阴阳相抱而不离，营卫俱行而无阻，是刚柔之相得。名曰强也。

上一页：脉法四十一

当前页：脉法四十二

下一页：脉法四十三





* * *



原始资料来源互联网，中医世家网站整理。





脉法四十三 《伤寒悬解》



* * *





脉法四十三




问曰：经说脉有三菽、六菽重者，何谓也？师曰：脉，以指按之，如三菽之重者，肺气也，如六菽之重者，心气也，如九菽之重者，脾气也，如十二菽之重者，肝气也，按之至骨者，肾气也。假令下利，寸口、关上、尺中悉不见脉，然尺中时一小见脉再举头者，肾气也。若见损脉来至，为难治。

三菽、六菽数语，《难经·五难》之文。脉病人，以指按之，如三菽之重者，肺气也。如六菽之重者，心气也，肺主皮，心主脉，其脉俱浮也。如九菽之重者，脾气也，脾主肉，脉在浮沉之间也。如十二菽之重者，肝气也，按之至骨者，肾气也，肝主筋，肾主骨，其脉俱沉也。

肺心为阳，肝肾为阴，假令下利，阴病也。寸口、关上、尺中悉不见脉，阳气脱也。然尺中时一小见脉再举头者，肾气也，肾气未绝，犹可治。若再见损脉来至，便为难治。损脉者，迟脉也，《难经》：一呼一至曰离经，二呼一至曰夺精，三呼一至曰死，四呼一至曰命绝，此损之脉也。

上一页：脉法四十二

当前页：脉法四十三

下一页：脉法四十四





* * *



原始资料来源互联网，中医世家网站整理。





脉法四十四 《伤寒悬解》



* * *





脉法四十四




问曰:东方肝脉，其形何似？师曰：肝者，木也，名厥阴，其脉微弦，濡弱而长，是肝脉也。肝病自得濡弱者，愈也。假令得纯弦脉者，死。何以知之？以其脉如弦直，此是肝脏伤，故知死也。

肝者，木也，居东方，其位在左，经名厥阴，其脉微弦濡弱而长，是肝脉也。肝病自得濡弱者，是有胃气，故愈。假令得纯弦脉者，无胃气也，故死。何以知之？以其脉如弓弦之直，此是肝脏之伤，不得土气之滋荣，故知死也。《素问·平人气象论》：平肝脉来，濡弱招招，如揭长竿，曰肝平，死肝脉来，急益劲，如新张弓弦，曰肝死，正此意也。

上一页：脉法四十三

当前页：脉法四十四

下一页：脉法四十五





* * *



原始资料来源互联网，中医世家网站整理。





脉法四十五 《伤寒悬解》



* * *





脉法四十五




南方心脉，其形何似？师曰：心者，火也，名少阴，其脉洪大而长，是心脉也。心病自得洪大者，愈也。假令脉来微去大，故名反，病在里也。脉来头小本大，故名覆，病在表也。上微头小者，则汗出，下微本大者，则为关格不通，不得尿。头无汗者，可治，有汗者，死。

心者，火也，居于南方，其位在上，经名少阴，其脉洪大而长，是心脉也。心病自得洪大者，是心火得令，故愈。火，阳也，阳位于外而根于内，假令脉来微而去大，来者主里，去者主表，是外实而内虚也，故名反，此病在里也。脉来头小而本大，本来主里，头去主表，是内实而外虚也，故名覆，此病在表也。或表或里，所不洪大之处，则病在焉。反覆者，阴不宜偏胜而阳不宜偏负，今阴胜阳负，是阴阳之反覆，犹颠倒也。上微而头小者，则表阳不固而汗出，下微而本大者，则阴阳关格而不通，不得小便。头无汗者，阳未至绝也，故可治，有汗则阳绝，故死，经所谓绝汗出也。

上一页：脉法四十四

当前页：脉法四十五

下一页：脉法四十六





* * *



原始资料来源互联网，中医世家网站整理。





脉法四十六 《伤寒悬解》



* * *





脉法四十六




西方肺脉，其形何似？师曰：肺者，金也，名太阴，其脉毛浮也。肺病自得此脉，若得缓迟者，皆愈。若得数者，则剧。何以知之？数者南方火，火克西方金，法当臃肿，为难治也。

肺者，金也，居于西方，其位在右，经名太阴，其脉如毛而气浮也。肺病自得毛浮之脉，金得令也，得缓迟之脉，土生金也，故皆愈。若得数脉者，则剧。何以知之？数者，南方火也，火克西方之金，金被火刑，法当臃肿，此为难治也。

上一页：脉法四十五

当前页：脉法四十六

下一页：脉法四十七





* * *



原始资料来源互联网，中医世家网站整理。





脉法四十七 《伤寒悬解》



* * *





脉法四十七




师曰：立夏得洪大脉，是其本位。其人病，身体苦疼重者，须发其汗。若明日身不疼不重者，不须发汗。若汗濈濈自出者，明日便解矣。何以言之？立夏得洪大脉，是其时脉，故使然也。四时仿此。

火旺于夏，立夏得洪大脉，是其本位之盛也。其人病，身体苦疼痛而沉重者，风寒郁其皮毛也，立夏湿动，湿郁则身重也。须发其汗。若至明日，身不疼不重者，外邪欲解，不须发汗也，俟之必汗自出。若汗濈濈然自出者，明日便解矣。何以言之？立夏得洪大脉，是其脉之应时，故使然也。四时解期，仿此类推。

上一页：脉法四十六

当前页：脉法四十七

下一页：脉法四十八





* * *



原始资料来源互联网，中医世家网站整理。





脉法四十八 《伤寒悬解》



* * *





脉法四十八




问曰：二月得毛浮脉，何以据言至秋当死？师曰：二月之时，脉当濡弱，反得毛浮者，故知至秋死。二月肝用事，肝属木，故应濡弱，反得毛浮者，是肺脉也，肺属金，金来克木，故知至秋死。他皆仿此。

二月之时，脉当濡弱，反得毛浮之脉，是木虚而金承，《素问》：木位之下，金气承之。故知至秋死也。盖二月肝木用事，肝属木，应当濡弱。濡弱者，阳气方生，木将昌盛之象。反得毛浮者，是肺脉也。肺属金，金来克木，春时肝木虽虚，犹承令气之旺，秋则木更衰而金愈盛，故知至秋当死。他脏死期，仿此类推。

上一页：脉法四十七

当前页：脉法四十八

下一页：脉法四十九





* * *



原始资料来源互联网，中医世家网站整理。





脉法四十九 《伤寒悬解》



* * *





脉法四十九




问曰：脉有残贼，何谓也？师曰：脉有弦、紧、浮、滑、沉、涩，此六脉，名曰残贼，能为诸脉作病也。

残贼者，残害而贼克之也。脉弦、紧、浮、滑、沉、涩，木旺则脉弦，土虚者忌之，水旺则脉紧，火虚者忌之，表盛则脉浮，里虚者忌之，里盛则脉沉，表虚者忌之，血盛则脉滑，气虚者忌之，气盛则脉涩，血虚者忌之。此六脉，名为残贼，能为诸脉作病也。

上一页：脉法四十八

当前页：脉法四十九

下一页：脉法五十





* * *



原始资料来源互联网，中医世家网站整理。





脉法五十 《伤寒悬解》



* * *





脉法五十




寸口诸微亡阳，诸濡亡血，诸弱发热，诸紧为寒，诸乘寒者则为厥，郁冒不仁，以胃无谷气，脾塞不通，口急不能言，战而栗也。

诸微亡阳，阳虚则脉微也。诸濡亡血，血脱则脉濡也。诸弱发热，脉弱则血虚而发热也。诸紧为寒，脉紧则阴盛而生寒也。诸乘寒者则为厥，郁冒不仁，寒水旺盛，而诸脏诸腑乘之，因乘而愈盛，寒气发作，侵侮脾胃，则四肢厥逆，怫郁昏冒，而无知觉。以胃无谷气，水邪莫畏，脾土寒湿，气塞不通，故一身顽昧而弗用，口急不能言语，战摇而寒栗也。

上一页：脉法四十九

当前页：脉法五十

下一页：脉法五十一





* * *



原始资料来源互联网，中医世家网站整理。





脉法五十一 《伤寒悬解》



* * *





脉法五十一




问曰：濡弱何以反适十一头？师曰：五脏六腑相乘，故令十一。问曰：何以知乘腑？何以知乘脏？师曰：诸阳浮数为乘腑，诸阴迟涩为乘脏也。

濡弱者，脉之最虚，何以反居十一种之先？濡弱，木象，木居五行之先，此以五脏六腑因其濡弱而相乘，故令脉具十一之形象也。如濡弱而见弦，是肝脏之乘也，见微弦，是胆腑之乘也。心脉钩，脾脉缓，肺脉毛，肾脉石，仿此类推。言脉得濡弱，则五脏六腑皆来相乘，故濡弱之中，兼具十一之象，而濡弱常在十一之先也。何以知乘我者为腑为脏？凡诸阳脉浮数者，为乘于腑，诸阴脉迟涩者，为乘于脏也，阴阳以尺寸言。

上一页：脉法五十

当前页：脉法五十一

下一页：脉法五十二





* * *



原始资料来源互联网，中医世家网站整理。





脉法五十二 《伤寒悬解》



* * *





脉法五十二




问曰：脉有相乘，有纵有横，有逆有顺，何谓也？师曰：水行乘火，金行乘木，名曰纵。火行乘水，木行乘金，名曰横。水行乘金，火行乘木，名曰逆。金行乘水，木行乘火，名曰顺也。

脉有脏腑相乘，上章。而相乘之中，有纵有横，有逆有顺。水行乘火，金行乘木，是乘其所胜，名曰纵。火行乘水，木行乘金，是乘其所不胜，名曰横。水行乘金，火行乘木，是子乘其母，名曰逆。金行乘水，木行乘火，是母乘其子，名曰顺也。

上一页：脉法五十一

当前页：脉法五十二

下一页：脉法五十三





* * *



原始资料来源互联网，中医世家网站整理。





脉法五十三 《伤寒悬解》



* * *





脉法五十三




伤寒，腹满谵语，寸口脉浮而紧，此肝乘脾也，名曰纵，刺期门。

伤寒，腹满谵语，是脾病也，寸口脉浮而紧，是肝家之弦脉，此肝木乘脾土也，名曰纵，当刺厥阴之期门，以泻肝气。脉浮而紧者，名曰弦也，脉法三十九。肝脉弦，

故知为肝乘。

上一页：脉法五十二

当前页：脉法五十三

下一页：脉法五十四





* * *



原始资料来源互联网，中医世家网站整理。





脉法五十四 《伤寒悬解》



* * *





脉法五十四




伤寒，发热，啬啬恶寒，大渴欲饮水，其腹必满，自汗出，小便利，其病欲解，此肝乘肺也，名曰横，刺期门。

伤寒，发热，啬啬恶寒，大渴欲饮水，其腹必满，是肺病也，自汗出，小便利，见风木之疏泄，此肝乘肺金也，名曰横，亦当刺厥阴之期门，以泻肝热。

肺统卫气而性收敛，肝司营血而性疏泄，发热恶寒，大渴腹满，是金气敛闭而木不能泄也，汗出便利，是木气发泄而金不能收也。营泄而卫宣，故其病欲解。

上一页：脉法五十三

当前页：脉法五十四

下一页：脉法五十五





* * *



原始资料来源互联网，中医世家网站整理。





脉法五十五 《伤寒悬解》



* * *





脉法五十五




问曰：病有洒淅恶寒而复发热者，何也？答曰：阴脉不足，阳往从之，阳脉不足，阴往乘之。曰：何以阳不足？答曰：假令寸口脉微，名曰阳不足，阴气上入于阳中，则洒洒恶寒也。曰：何以阴不足？答曰：假令尺脉弱，名曰阴不足，阳气下陷入阴中，则发热也。

洒淅恶寒而复发热者，太阳之病也。阴脉不足，阳往从之，则为发热，阳脉不足，阴往乘之，则为恶寒。假令寸口脉微，名曰阳不足，阴气乘虚而上入于阳中，则洒洒而恶寒也。假令尺脉弱，名曰阴不足，阳气乘虚而下陷于阴中，则发热也。

盖寸主卫，尺主营，营行脉中而盛于下，卫行脉外而盛于上，一定之理也。病则卫闭而不得外达，乃内乘阴位而阳遂虚，营扰不得内守，乃外乘阳位而阴遂虚。阴位虚而阳乘之，阳郁于内则发热，阳位虚而阴乘之，阴束于外则恶寒，此营卫易位之故也。

上一页：脉法五十四

当前页：脉法五十五

下一页：脉法五十六





* * *



原始资料来源互联网，中医世家网站整理。





脉法五十六 《伤寒悬解》



* * *





脉法五十六




阳脉浮，阴脉弱者，则血虚，血虚则筋急也。其脉沉者，营气微也。其脉浮而汗出如流珠者，卫气衰也。营气微者，加烧针则血流而不行，更发热而烦躁也。

寸为阳，尺为阴，阳脉浮，阴脉弱者，则血虚。血以养筋，血虚则筋急。阴脉曰弱不曰浮，则脉沉可知，其脉沉者，营气之微也，营微而阳乘之，此所以发热之原也。而阳脉之浮，亦非阳盛，其脉浮而汗出如流珠者，卫气之衰，卫衰而阴乘之者，此所以恶寒之原也。营气微者必发热，若加烧针，以烁其血，则血之流者，必燥结而不行，卫气阻郁，遂乃更发热，而益以烦躁，是发热之故也。

阳虚于上则脉浮，以其不根于下也，阴虚于下则脉沉，以其不根于上也。阴阳俱盛者，寸不甚浮，有关以降之，尺不甚沉，有关以升之，故阴阳不盛于尺寸而盛于关上。以关者，阴阳之中气，升降浮沉之枢轴也。

上一页：脉法五十五

当前页：脉法五十六

下一页：脉法五十七





* * *



原始资料来源互联网，中医世家网站整理。





脉法五十七 《伤寒悬解》



* * *





脉法五十七




脉浮而数，浮为风，数为虚，风为热，虚为寒，风虚相抟，则洒淅恶寒也。

脉浮而数，浮为风之在表，数为阳虚而阴乘也。风则阳郁而为热，虚则阴束而为寒，风虚相合，阳内闭而为热，则阴外束而为寒，是洒淅恶寒之故也。

上一页：脉法五十六

当前页：脉法五十七

下一页：脉法五十八





* * *



原始资料来源互联网，中医世家网站整理。





脉法五十八 《伤寒悬解》



* * *





脉法五十八




师曰：病人脉微而涩者，此为医所病也。大发其汗，又数大下之，其人亡血，病当恶寒，后乃发热：无休止时，夏月盛热，欲着复衣，冬月盛寒，欲裸其身。所以然者，阳微则恶寒，阴弱则发热，此医发其汗，令阳气微，又大下之，令阴气弱，五月之时，阳气在表，胃中虚冷，以阳气内微，不能胜冷，故欲着复衣。十一月之时，阳气在里，胃中烦热，以阴气内弱，不能胜热，故欲裸其身。又阴脉迟涩，故知亡血也。

病人寸脉微而尺脉涩者，此为医所病也。大发其汗，又数大下之，其人不但脱气，而又亡血，病当先见恶寒，后乃发热，无休止时。其恶寒也，反甚于夏，夏月盛热，欲着复衣，其发热也，反甚于冬，冬月甚寒，欲裸其身。所以然者，阳气内微则恶寒，阴气内弱则发热，此医发其汗，使阳气内微，又数下之，令阴气内弱。五月之时，夏令正旺，而阳气在表，胃中虚冷，以阳气之内微，不能胜冷，故欲着复衣。十一月之时，冬令正旺，而阳气在里，胃中烦热，以阴气之内弱，不能胜热，故欲裸其身，又，诊其脉迟涩，故知其亡血也。

上一页：脉法五十七

当前页：脉法五十八

下一页：脉法五十九





* * *



原始资料来源互联网，中医世家网站整理。





脉法五十九 《伤寒悬解》



* * *





脉法五十九




诸脉浮数，当发热，而洒淅恶寒，若有痛处，饮食如常者，此内热蓄积，而有痈脓也。

诸脉浮数，应当发热，而洒淅恶寒，若有痛处，饮食如常者，此内热蓄积，而有痈脓也。盖郁热在内，不得外发，故肉腐为脓，而阳遏不达，故见恶寒也。

上一页：脉法五十八

当前页：脉法五十九

下一页：脉法六十





* * *



原始资料来源互联网，中医世家网站整理。





脉法六十 《伤寒悬解》



* * *





脉法六十




问曰：脉病欲知愈、未愈者，何以别之？答曰：寸口、关上、尺中三处，大小、浮沉、迟数同等，虽有寒热不解者，此脉阴阳为和平，虽剧当愈。

寸口、关上、尺中三处，大小、浮沉、迟数同等，是无偏阴偏阳之弊，虽有寒热不解，而此脉阴阳和平，即现在之病甚剧，亦当自愈，以其脉之不病也。

阴病见阳脉则生者，阴极阳复，所以生也。阳病见阴脉则死者，阴盛阳脱，外见烦躁，脉真病假，所以死也。若阳极阴复，病脉皆真，则又主生不主死。盖缘阴阳二气，绝则必死，偏则可生，平则病愈，三部同等，平而不偏，是以愈也。

上一页：脉法五十九

当前页：脉法六十

下一页：脉法六十一





* * *



原始资料来源互联网，中医世家网站整理。





脉法六十一 《伤寒悬解》



* * *





脉法六十一




问曰：凡病欲知何时得？何时愈？答曰：假令半夜得病者。明日日中愈，日中得病者，半夜愈，何以言之？日中得病，半夜愈者，以阳得阴则解也，半夜得病，明日日中愈者，以阴得阳则解也。

日中得病，今日半夜愈者，以日中阳盛而病，得夜半阴盛以济之，则解也。夜半得病，明日日中愈者，以半夜阴盛而病，得日中阳盛以济之，则解也。

上一页：脉法六十

当前页：脉法六十一

下一页：脉法六十二





* * *



原始资料来源互联网，中医世家网站整理。





脉法六十二 《伤寒悬解》



* * *





脉法六十二




病六七日，手足三部脉皆至，大烦而口噤不能言，其人躁扰者，必欲解也。若脉和，其人大烦，目重，睑内际黄者，此欲解也。

病而手足脉俱不至，纯阴无阳，至六七日，手足三部脉皆至，是阳回于四末也。微阳初复，升于群阴之中，而为阴邪所遏，力弱不能遽升，郁勃鼓荡之际，大烦，口禁不能言语，躁不安者，必欲解也。盖微阳一有复机，终当战胜而出重围，万无久郁之理也。若脉至，而再见调和，其人阳复。不能遽升，而大烦一见，目重。睑内际黄者，此欲解也。盖太阳膀胱之经，起于目之内眦，睑内际黄者，阳明戊土，司职卫气，卫气发达而阳出于目也。目重者，眼皮厚重也，人睡初醒，眼皮必厚，以阳气出于目也。（足脉，足厥阴之五里，在毛际外，女子取太冲，在大指本节后二寸陷中，足少阴之太溪，在内踝后，足太阴之箕门，在鱼腹上，足阳明之冲阳，在足跗上，即趺阳也。见《素问·三部九候论》中）。

上一页：脉法六十一

当前页：脉法六十二

下一页：脉法六十三





* * *



原始资料来源互联网，中医世家网站整理。





脉法六十三 《伤寒悬解》



* * *





脉法六十三




问曰：伤寒三日，脉浮数而微，病人身凉和者，何也？答曰：此为欲解也，解以夜半。脉浮而解者，濈然汗出也，脉数而解者，必能食也，脉微而解者，必大汗出也。

伤寒三日，脉浮数而微，病人身复凉和者，此为欲解也，解于夜半。盖脉之浮数，病之烦热，俱属阳证，乃脉之浮数，渐有微意，身之烦热，已变凉和，是邪热之渐退，而阴气之续复也。待至夜半，则阴旺而全复，故解于此际。而其解也，形状不同，其脉浮而解者，表阳之旺，濈然汗出也，其脉数而解者，里阳之旺，必能食也，其脉微而解者，表里之阳俱虚，必战摇振栗而大汗出也。

上一页：脉法六十二

当前页：脉法六十三

下一页：脉法六十四





* * *



原始资料来源互联网，中医世家网站整理。





脉法六十四 《伤寒悬解》



* * *





脉法六十四




问曰：病有战而汗出，因得解者，何也？答曰：脉浮而紧，按之反芤，此为本虚，故当战而汗出也。其人本虚，是以发战，以脉浮，故当汗出而解也。若脉浮而数，按之不芤，此人本不虚，若欲自解，但汗出耳，不发战也。

病有战而汗出，因得解者，以脉浮而紧，是伤寒之脉，而按之反芤，此为本气之虚，本虚则阳气郁于阴，邪不能透发，故当战栗而后汗出也。其人本虚，是以汗前发战，以其脉浮，则病在皮毛，故当汗出而解也。若脉浮而数，按之不芤，此其人本不虚，若欲自解，但安卧而汗出耳，不至发战也。

上一页：脉法六十三

当前页：脉法六十四

下一页：脉法六十五





* * *



原始资料来源互联网，中医世家网站整理。





脉法六十五 《伤寒悬解》



* * *





脉法六十五




问曰：病有不战而汗出解者，何也？答曰：脉大而浮数，故知不战汗出而解也。

脉大而浮数，阳气盛旺，阴邪不能遏郁，故不战而汗解也。

上一页：脉法六十四

当前页：脉法六十五

下一页：脉法六十六





* * *



原始资料来源互联网，中医世家网站整理。





脉法六十六 《伤寒悬解》



* * *





脉法六十六




问曰：病有不战不汗出而解者，何也？答曰：其脉自微，此以曾经发汗，若吐，若下，若亡血，以内无津液，此阴阳自和，必自愈，故不战不汗出而解也。

其脉自微弱，则表里无邪，此以曾经发汗、吐、下、亡血失津，阴不济阳，未免烦热时作。然表里邪去，病根已除，迟而津液续复，阴阳自和，必当自愈，故不战不汗而亦解。

上一页：脉法六十五

当前页：脉法六十六

下一页：脉法六十七





* * *



原始资料来源互联网，中医世家网站整理。





脉法六十七 《伤寒悬解》



* * *





脉法六十七




脉浮而迟，面热赤而战栗者，六七日当汗出而解。反发热者，差迟，迟为无阳，不能作汗，其身必痒也。

脉浮而迟，面色热赤而身体战栗者，阳郁欲发，虚而不能遽发，故面热而身摇。待至六七日，经尽阳复，当汗出而解，若反热者，则解期差迟。以脉迟是为无阳，无阳则但能发热而不能作汗，气郁皮腠，其身必痒也。

阳复则病愈，阳虚则解迟，阳尽则命绝。此下命绝数章，发明首章阳病见阴脉者死之义。病无阳复而死者，亦无犯尽而生者也。

上一页：脉法六十六

当前页：脉法六十七

下一页：脉法六十八





* * *



原始资料来源互联网，中医世家网站整理。





脉法六十八 《伤寒悬解》



* * *





脉法六十八




寸口脉微，尺脉紧，其人虚损多汗，知阴常在，绝不见阳也。

寸口脉微，阳气衰也，尺脉紧，阴气盛也，虚损多汗，卫败而不敛也。脉证见此，是绝阴而无阳也。

上一页：脉法六十七

当前页：脉法六十八

下一页：脉法六十九





* * *



原始资料来源互联网，中医世家网站整理。





脉法六十九 《伤寒悬解》



* * *





脉法六十九




脉浮而洪，身汗如油，喘而不休，水浆不下，形体不仁，乍静乍乱，此为命绝也。

脉浮而洪，阳不根阴也。身汗如油，《难经》所谓绝汗乃出，（引《灵枢》语），大如贯珠，转出不流也。喘而不休，气不归根也。水桨不下，胃气败也。形体不仁，营卫之败也。乍静乍乱，神明之败也。

上一页：脉法六十八

当前页：脉法六十九

下一页：脉法七十





* * *



原始资料来源互联网，中医世家网站整理。





脉法七十 《伤寒悬解》



* * *





脉法七十




又未知何脏先受其灾？若汗出发润，喘而不休者，此为肺先绝也。阳反独留，形体如烟熏，直视摇头者，此为心绝也。唇吻反青，四肢漐习者，此为肝绝也。环口黧黑，柔汗发黄者，此为脾绝也。溲便遗失，狂言，目反直视者，此为肾绝也。

命绝者，（上章），未知何脏先受其灾？肺主气而藏津，若汗出发润，喘而不休者，津液脱而气绝根，此为肺先绝也。心为火而藏神，若阳反独留，形体如烟熏，直视摇头者，火独光而神明败，此为心绝也。肝色青而主风，若唇吻反青，四肢漐习者，木克土而风淫生，（《左传》云：风淫末疾，漐习者，风气发而四末战摇也）。此为肝绝也。脾窍于口而色黄，若环口黧黑，柔汗发黄者，水侮土而气外脱，此为脾绝也。肾主二便而藏志，若溲便遗失，狂言，反目直视者，肾阳脱而志意乱，此为肾绝也。肾与太阳膀胱为表里，太阳起于目内眦，行身之背，目反直视者，《素问·诊要经终论》：太阳之脉，其终也，戴眼反折是也。

上一页：脉法六十九

当前页：脉法七十

下一页：脉法七十一





* * *



原始资料来源互联网，中医世家网站整理。





脉法七十一 《伤寒悬解》



* * *





脉法七十一




又未知何脏阴阳先绝？若阳气前绝，阴气后竭者，其人死，身色必青，阴气前绝，阳气后竭者，其人死，身色必赤，腋下温，心下热也。

青者，木色，肝肾皆阴也。赤者，火色，心肺皆阳也。腋下、心下者，阳之部。温热者，阳之气也。

上一页：脉法七十

当前页：脉法七十一

下一页：脉法七十二





* * *



原始资料来源互联网，中医世家网站整理。





脉法七十二 《伤寒悬解》



* * *





脉法七十二




师曰：寸脉下不至关为阳绝，尺脉上不至关为阴绝，此皆不治，决死也。若计其余命生死之期，期以月节，克之也。

尺寸之脉，发现于上下，而气根于中焦。中焦者，所以升降阴阳而使之相交，其脉现于关上。若寸脉下不至关，则阳根下断，是谓阳绝，尺脉上不至关，则阴根上断，是谓阴绝，此皆不治，决死也。此际虽生，命之余耳。若计算其余命生死之期，期以月之节气。克之，如木弱忌金，火弱忌水，一交金水之节气，则死期至矣。

上一页：脉法七十一

当前页：脉法七十二

下一页：脉法七十三





* * *



原始资料来源互联网，中医世家网站整理。





脉法七十三 《伤寒悬解》



* * *





脉法七十三




伤寒咳逆上气，其脉散者死，谓其形损故也。

咳逆上气，是胃土上逆，肺金不降。肺主气而性收，脉散者，金气之不收也，气败则死。盖气所以熏肤而充身，气散则骨枯肉陷而形损故也。

上一页：脉法七十二

当前页：脉法七十三

下一页：脉法七十四





* * *



原始资料来源互联网，中医世家网站整理。





脉法七十四 《伤寒悬解》



* * *





脉法七十四




师曰：脉病人不病，名曰行尸，以无王气，卒眩仆，不识人者，短命则死。人病脉不病，名曰内虚，以无谷神，虽困无苦。

脉病人不病，名曰行尸，以其脉病而无王气，倘卒然眩仆，不识人者，值其人之短命则死矣。人病脉不病者，名曰内虚，以其谷神之不旺，病在形骸而不在精神，虽困无妨也。

上一页：脉法七十三

当前页：脉法七十四

下一页：脉法七十五





* * *



原始资料来源互联网，中医世家网站整理。





脉法七十五 《伤寒悬解》



* * *





脉法七十五




问曰：上工望而知之，中工问而知之，下工脉而知之，愿闻其说。师曰：病家人请云：病人苦发热，身体疼，病人自卧。师到，诊其脉沉而迟者，知其差也。何以知之？表有病者，脉当浮大，今脉反沉迟，故知其愈也。假令病人云：腹内卒痛。病人自坐。师到，脉之浮而大者，知其差也。何以知之？里有病者，脉当沉而细，今脉浮大，故知其愈也。

发热、身痛、自卧，是表病也，诊脉沉迟，知表病差也。以表有病者，脉当浮大，今不浮大而反沉迟，故知其愈也。腹痛，是里病也，诊脉浮大，知里病差也。以里有病者，脉当沉细，今不沉细而反浮大，故知其愈也。

此提望、闻、问、切之纲，下章详发。

上一页：脉法七十四

当前页：脉法七十五

下一页：脉法七十六





* * *



原始资料来源互联网，中医世家网站整理。





脉法七十六 《伤寒悬解》



* * *





脉法七十六




师曰：病家人来请云，病人发热烦极。明日师到，病人向壁卧，此热退也。设令脉不和，处言已愈。

发热烦极，必不得卧，向壁静卧，此烦热已去也。假令脉犹未和，亦顷当自愈，此可处言已愈也。此望知之法也。

上一页：脉法七十五

当前页：脉法七十六

下一页：脉法七十七





* * *



原始资料来源互联网，中医世家网站整理。





脉法七十七 《伤寒悬解》



* * *





脉法七十七




设令向壁卧，闻师到，不惊起而盼视，若三言三止，脉之咽唾者，此诈病也。设令脉自和，处言汝病太重，当须服吐下药，针灸数十百处，乃愈。

向壁安卧，是无病邪，闻师到，不惊起而盼视，若三言三止，脉之咽唾者，此诈病也。设令脉自和平，亦处言汝病太重，当须服大吐大下之药，针灸数十百处，以恐怖之，则立言自愈矣。

上一页：脉法七十六

当前页：脉法七十七

下一页：脉法七十八





* * *



原始资料来源互联网，中医世家网站整理。





脉法七十八 《伤寒悬解》



* * *





脉法七十八




师持脉，病人欠者，无病也。脉之呻者，病也。言迟者，风也。摇头言者，里痛也。行迟者，表强也。坐而伏者，短气也。坐而下一脚者，腰痛也。里实护腹，如怀卵物者，心痛也。

平人神倦若睡则欠呵，非病证也，故欠者无病。身有痛苦则呻，故呻者有病。内风者，内湿外燥，语言蹇涩，故言迟为风。心腹痛极则头摇，故头摇言者，里痛也。阳性轻清，表郁气浊，故言重而行迟。短气者，身仰则气愈短，故坐而身伏。腰痛则身弯不敢直，故坐则下一脚。心痛则用手护腹，形如怀抱卵物也。此望闻之法也。

上一页：脉法七十七

当前页：脉法七十八

下一页：脉法七十九





* * *



原始资料来源互联网，中医世家网站整理。





脉法七十九 《伤寒悬解》



* * *





脉法七十九




问曰：人病恐怖者，其脉何状？师曰：脉形如循丝累累然，其面白脱色也。

肾主恐，《素问·气厥论》：恐则气下，下之极，则肾也。少阴之脉微细，恐怖，少阴之气动，故脉细如丝累累然，惊惧不安之象也。恐主于肾，而六脉俱细，盖诸脏夺气，改而从肾也。肝藏血而主色，色者，血之华也。肝气下（恐则气下）而营血陷，不能华也。木虚而金气乘之，故色脱而面白，白者，金色也。此望切之法也。

上一页：脉法七十八

当前页：脉法七十九

下一页：脉法八十





* * *



原始资料来源互联网，中医世家网站整理。





脉法八十 《伤寒悬解》



* * *





脉法八十




人愧者，其脉何类？师曰：脉浮而面色乍白乍赤。

愧发于心，心动火炎，故面乍赤，赤者，心之色也。火炎金伤，故面色乍白，白者，金之色也。心肺之脉俱浮，心肺气动，是以脉浮。人愧而汗出者，心动火炎而刑肺气，故气泄而为汗也。此望切之法也。

上一页：脉法七十九

当前页：脉法八十

下一页：脉法八十一





* * *



原始资料来源互联网，中医世家网站整理。





脉法八十一 《伤寒悬解》



* * *





脉法八十一




人不饮，其脉何类？师曰：脉自涩，唇口干燥也。

《素问·经脉别论》：饮入于胃，游溢精气，上输于脾，脾气散精，上归于肺，通调水道，下输膀胱，水精四布，五经并行。盖水入于胃，胃阳蒸动，化为精气，游溢升腾，上输于脾，脾气散此水精，上归于肺，肺气宣化，氤氲和洽，所谓上焦如雾也。肺气清肃，则经络通调，雾气不滞，降于膀胱，而化尿溺。

人身身半以上，水少气多，是谓气道，身半以下，气少水多，是谓水道。气水一也，上下阴阳之分耳。水道通调，下输膀胱，水滓注泻，溲便前行，所谓下焦如渎也。

水气之由经而下行也，渣滓输于膀胱，而精华滋于经络，洒于脏腑，润于孔窍。浊者下而清者上，水精四布，五经并行，是以经脉流利而不涩，唇口滑泽而不燥。不饮则经络失滋，故脉自涩，孔窍不润，故唇口干燥也。此亦望切之法。

上一页：脉法八十

当前页：脉法八十一

下一页：脉法八十二





* * *



原始资料来源互联网，中医世家网站整理。





脉法八十二 《伤寒悬解》



* * *





脉法八十二




师曰：伏气之病，以意候之。今日之内，欲有伏气。假令旧有伏气，当须脉之。若脉微弱者，当喉中痛似伤，非喉痹也。病人云：实喉中痛，虽尔，今复欲下利。

伏气者，气之伏藏而未发也。凡病之发，必旧有伏藏之根。气之欲伏，未形于脉，故应以意候之。见其脉气沉郁凝涩，则今日之内，恐其欲有伏气，自此埋根，作异日之病基也。假令旧有伏气，已形于脉，当须脉之。若脉微弱者，是少阴之伏气也。少阴之病，法当咽痛而复下利，以肾司二便而脉循咽喉也。病于阴分则下利，病及阳分则咽痛，阴在下而性迟，阳在上而性疾，下利未作，咽喉先见，故当喉中痛也。其状似乎喉伤，实非厥阴火升之喉痹也。征之病人，自云实喉中痛，阳分之病见矣，虽尔，阴分之病，犹未作也，今且复欲下利，迟则亦作矣。此于望闻问切之外，广以意候之法也。

上一页：脉法八十一

当前页：脉法八十二

下一页：脉法八十三





* * *



原始资料来源互联网，中医世家网站整理。





脉法八十三 《伤寒悬解》



* * *





脉法八十三




问曰：脉有灾怪，何谓也？师曰：假令人病，脉得太阳，与形证相应，因为作汤。比还送汤，如食顷，病人乃大吐下利，腹中痛。师曰：我前来不见此证，今乃变易，是名灾怪。问曰：缘何作此吐利？答曰：或有旧时服药，今乃发作，故为此灾怪耳。

脉证无差，而吐利忽作，诚为怪异。大抵药经人手，容有别缘，或者婢妾冤仇，毒行暧昧，事未可料也。

上一页：脉法八十二

当前页：脉法八十三

下一页：太阳本病





* * *



原始资料来源互联网，中医世家网站整理。





太阳本病 《伤寒悬解》



* * *





太阳本病




太阳以寒水主令，统领六经。膀胱者，太阳之腑，太阳者，膀胱之经。六经之次，三阴在里，三阳在表。大阳主皮毛之分，次则阳明，次则少阳，次则太阴、少阴、厥阴，总以太阳为主。

阳盛于外，在外之阳，谓之卫气，卫者，卫外而为固也。卫气之内，则为营血，营者，营运而不息也。营司于肝，为卫之根，卫司于肺，为营之叶。营卫二气，化于中宫。饮食入胃，游溢精气，传输经络，精专者行于脉中，命曰营气，剽悍者行于脉外，命曰卫气。营卫分司于金木，而皆统于太阳，故太阳经病，有伤卫伤营之不同。

卫气为阳，营血为阴，然血升而化神魂，是阴含阳也，故肝血温暖而升散，气降而化精魄，是阳含阴也，故肺气清凉而降敛。人之汗孔，冬阖而夏开者，以肝心主营，木火旺于春夏，则营血温散而窍开，肺肾主卫，金水旺于秋冬，则卫气清敛而窍阖。寒去温来，而木火不得发泄，卫气敛闭，而孔窍常阖。袭之以风，气欲敛而不能敛，故伤在卫气。热退凉生，而金水不得敛藏，营血发散，而孔窍常开。侵之以寒，血欲散而不能散，故伤在营血。风伤卫者，因于气凉而窍闭也，寒伤营者，因于天温而窍开也，春夏而窍开，则病寒而不病风，秋冬而窍阖，则病风而不病寒，故秋冬寒盛而非不中风，春夏风多而亦有伤寒。《灵枢·岁露》：四时八风之中人也，故有寒暑，寒则皮肤急而腠理闭，暑则皮肤缓而腠理开，因其开也，其入深，其病人也卒以暴，因其闭也，其入浅，其病人也徐以迟。开则伤营，闭则伤卫，以营深而卫浅也。

风性疏泄而寒性闭塞，气性收敛而血性发扬。卫敛而窍闭，中风则气欲敛而风泄之，是以有汗。风愈泄而气愈欲敛，故内遏营血而生里热。营泄而窍开，伤寒则血欲泄而寒束之，是以无汗。寒愈束而血欲泄，故外闭卫气而生表寒。

人之本气，不郁则不盛，郁则阳虚之人脏阴内盛而为寒，阴虚之人经阳外盛而为热，是传腑传脏之由来也。而其入腑入脏，必先施于皮毛，故六经之病，总起于太阳一经，以其在外而先伤也。邪在营卫，失于解散，则或入于腑，或入于脏，视其人之里气为分途。阳衰则入太阴而为寒，阴衰则入阳明而为热，无异路也。贵于营卫方病，初治不差，则后日诸变，无自生矣。

卫行脉外而内交于营，营行脉中而外交于卫，营卫调和，是谓平人。寒邪伤营，则营血束闭其卫气，故卫郁而生表寒，风邪伤卫，则卫气遏闭其营血，故营郁而生里热。营卫外发则病解，营卫内陷则病进，陷而败没则死也。伤寒中风之死证，皆营卫之陷败也。

卫气之外发，赖乎经中之阳盛，营血之外发，赖乎脏中之阴盛。阳统于阳明，阴统于太阴。阳明之经气旺，则卫气外发而汗出。其阳虚者，卫郁欲发而不能，则振栗战摇，而后汗出。其再虚者，寒战而不见汗出，是阳不胜阴，卫气将陷，当泻阴而扶阳，开皮毛而发卫气。太阴之经气旺，则营气外发而汗出。其阴虚者，营郁欲发而不能，则烦躁怫郁，而后汗出。其更虚者，躁闷而不见汗出，是阴不胜阳，营气将陷，当泻阳以扶阴，开肌表而发营血。阳盛于腑，阴盛于脏，卫气之陷者，以其脏阴盛而内寒也，营血之陷者，以其腑阳盛而内热也。太阳为六经之长，兼统营卫，方其营卫初病，外解经络，内调脏腑，使脏寒不动，腑热不作。异日无入脏入腑之患，是善治太阳者也。

太阳经病，不过风寒二者而已。风用桂枝，寒用麻黄。风而兼寒，寒而兼风，则有桂麻各半之方。风而火郁，寒而水停，则有大小青龙之制。风寒已解而内燥，则有白虎清金之法。风寒未透而内湿，则有五苓利水之剂。风寒外散，血热里郁，则有桃核承气、抵当汤丸之设。此皆太阳风寒之本病，处治之定法也。

人之本气不偏，阳郁不至极热，阴郁不至极寒，本气稍偏，病则阴盛而为寒，阳盛而为热。而以温凉补泻挽其气化之偏，皆可随药而愈，不经误治，断不至遂成坏病。熟悉仲景太阳本病诸法，则风寒之证，解于太阳一经，无复坏事己。

上一页：脉法八十三

当前页：太阳本病

下一页：总提纲　共三章





* * *



原始资料来源互联网，中医世家网站整理。





总提纲　共三章 《伤寒悬解》



* * *





总提纲　共三章




太阳为六经之纲领，其经行身之背，其气主一身之皮毛，故病则脉浮，头项强痛而恶寒。缘邪在本经，但病其经脉所行之部分，而不及于他经也。

在经失解，自此而内传二阳，里入三阴。腑热作则脉浮大，脏寒作则脉沉细。寒热郁发，诸病丛生，太阳之脉证，然后变耳。

若其初感，腑热未作，脏寒未动之时，太阳之病情未改，证状犹存，则只有脉浮，头项强痛，恶寒而已。即合病于别经，别经病见，而太阳未罢，亦必见太阳之脉证也。据太阳之脉证，而分太阳之风寒，何至淆乱于别经，亡羊于歧路也。仲景提太阳之纲，只此一语，而太阳之情状了了，所谓握片言而居要也。

上一页：太阳本病

当前页：总提纲　共三章

下一页：太阳经提纲一　太阳一





* * *



原始资料来源互联网，中医世家网站整理。





太阳经提纲一　太阳一 《伤寒悬解》



* * *





太阳经提纲一　太阳一




【1】①太阳之为病，脉浮，头项强痛而恶寒。太阳在表，故脉浮。其经行身之背，起于睛明（在目内眦，足太阳经之穴名），自头下行而走足，病则经气上郁，壅塞不降，故强痛也。风寒闭其营卫，气郁不能透泄，则外见恶寒。寒者，太阳之令气也。

①【1】　此编号为《伤寒论》398条之编次，便于对照索引而加，下同。――泥巴匠注。

上一页：总提纲　共三章

当前页：太阳经提纲一　太阳一

下一页：风寒总纲一　太阳二





* * *



原始资料来源互联网，中医世家网站整理。





风寒总纲一　太阳二 《伤寒悬解》



* * *





风寒总纲一　太阳二




【7】病有发热恶寒者，发于阳也，无热恶寒者，发于阴也。发于阳者七日愈，发于阴者六日愈，以阳数七、阴数六也。

此中风、伤寒之总纲也。卫气为阳，风伤卫气，是发于阳也，卫伤则遏闭营血，而生内热，营血为阴，寒伤营血，是发于阴也，营伤则束闭卫气，而生外寒，故中风之初，先见发热，伤寒之初，先见恶寒。中风内热，而营血不宣，亦外见恶寒，伤寒外寒，而卫气不达，乃续见发热。中风非无外寒，究竞内热多而外寒少，伤寒非无内热，究竟内热少而外寒多。

营司于肝木，木升则火化，木火同情，故肝血常温，卫司于肺金，金降则水生，金水同性，故肺气常凉。肝藏营血，而脾为生血之本，中风营病，脏阴衰者，多传阳明而为热，肺藏卫气，而胃乃化气之源，伤寒卫病，腑阳弱者，多传太阴而为寒。

风伤卫者，营郁里热，若经中阴旺，则营气不至内蒸，故七日经尽而自愈，寒伤营者，卫郁表寒，若经中阳旺，则卫气不至内陷，故六日经尽而自愈。此风寒之顺证，在经而不入于脏腑者也。若中风阳盛而入于腑，伤寒阴盛而入于脏，则营卫方忧其内陷，非补泻以救其偏，不能应期而愈也。

六日、七日，水火之成数。大衍之数，天一生水，地六成之，地二生火，天七成之。火，阳也，故数七，水，阴也，故数六，满其成数，是以病愈也。

上一页：太阳经提纲一　太阳一

当前页：风寒总纲一　太阳二

下一页：风寒总纲二　太阳三





* * *



原始资料来源互联网，中医世家网站整理。





风寒总纲二　太阳三 《伤寒悬解》



* * *





风寒总纲二　太阳三




【11】病人身大热，反欲得近衣者，热在皮肤，寒在骨髓也，身大寒，反不欲近衣者，寒在皮肤，热在骨髓也。

申明上章寒热之义。

阴盛则内寒外热，内寒，故欲近衣。阳盛则内热外寒，内热，故不欲近衣。以其欲、不欲，而内外之寒热见焉，经所谓临病人问所便也。（《素问》语）。

上章发热恶寒、无热恶寒者，言其外也。风伤卫者多内热，寒伤营者多外寒，恐人略内而详外，故发此章。

上一页：风寒总纲一　太阳二

当前页：风寒总纲二　太阳三

下一页：太阳中风　十五章





* * *



原始资料来源互联网，中医世家网站整理。





太阳中风　十五章 《伤寒悬解》



* * *





太阳中风　十五章




风者，天地发生之气也。皮毛未开，风气外客，伤其卫阳，则窍开而卫泄。卫性降敛，卫欲闭而风泄之，欲闭不得，则内乘阴位，而遏营血，是以病也。（曰风泄者，风闭其卫，营郁而外泄也）。



上一页：风寒总纲二　太阳三

当前页：太阳中风　十五章

下一页：太阳中风一　太阳四





* * *



原始资料来源互联网，中医世家网站整理。





太阳中风一　太阳四 《伤寒悬解》



* * *





太阳中风一　太阳四




【2】太阳病，发热，汗出，恶风，脉缓者，名为中风。

太阳之经，有营卫之分，营行脉中，卫行脉外。风寒客之，各有所伤，风则伤卫，寒则伤营。卫伤则闭其营血，故发热，营伤则闭其卫气，故恶寒。营为寒闭则无汗，卫为风鼓则有汗，以卫气初闭，营郁犹得外泄也。汗出卫泄，是以表虚而恶风。寒性凝涩，伤寒则皮毛闭塞，故脉紧，风性动荡，伤风则经气发泄，故脉缓。

太阳中风桂枝汤证

肺通卫气，风伤于卫，行其疏泄之令，卫气不敛，是以有汗。卫愈泄而愈闭，闭而不开，则营郁而发热。桂枝汤所以通经络而泻营郁也。

上一页：太阳中风　十五章

当前页：太阳中风一　太阳四

下一页：太阳中风桂枝证一　太阳五





* * *



原始资料来源互联网，中医世家网站整理。





太阳中风桂枝证一　太阳五 《伤寒悬解》



* * *





太阳中风桂枝证一　太阳五




【13】太阳病，头疼，发热，汗出，恶风者，桂枝汤主之。

风为阳邪，卫为阳气，风邪中人，则阳分受之，故伤卫气。卫秉肺气，其性收敛，风鼓卫气，失其收敛之职，是以汗出。风愈泄而卫愈敛，则内遏营血，郁蒸而为热。是卫气被伤而营血受病也，故伤在卫气而治在营血。桂枝汤，甘草、大枣，补脾精以滋肝血，生姜调脏腑而宣经络，芍药清营中之热，桂枝达营中之郁也。汗者，营卫之所蒸泄，孔窍一开，而营郁外达，则中风愈矣。

〖桂枝汤〗一　（方【1】）①

【1】桂枝汤

桂枝三两　　芍药三两　　甘草二两，炙　　生姜三两，切　　大枣十二枚，擘

上五味，咀三味，以水七升，微火煮取三升，去滓，适寒温，服一升。服已须臾，啜热稀粥一升余，以助药力，温覆令一时许，遍身漐漐微似有汗者益佳；不可令如水流漓，病必不除。若一服汗出病瘥，停后服，不必尽剂；若不汗，更服，依前法；又不汗，后服小促其间，半日许令三服尽。若病重者，一日一夜服，周时观之，服一剂尽，病证犹在者，更作服；若汗不出，乃服至二、三剂。禁生冷、粘滑、肉面、五辛、酒酪、臭恶等物。

①方【1】　编次按《伤寒论》中的先后次序。

上一页：太阳中风一　太阳四

当前页：太阳中风桂枝证一　太阳五

下一页：铢两升斗考②





* * *



原始资料来源互联网，中医世家网站整理。





铢两升斗考② 《伤寒悬解》



* * *





铢两升斗考②




《汉书·律历志》：量者，龠、合、升、斗、斛也。本起于黄钟之龠，用度数，审其容以子谷秬黍中者千有二百实，其龠以井水准其概。合龠为合，十合为升，十升为斗，十斗为斛，而五量嘉矣。

权者，铢、两、斤，钧、石也。一龠容千二百黍，重十二铢，两之为两，二十四铢为两，十六两为斤，三十斤为钧，四钓为石，而五权谨矣。

一千二百黍为一龠，重今之一钱七分，合龠为合，今之三钱四分也。十合为斤，今之三两四钱也。一龠重十二株，今之一钱七分也。两之为两，今之三钱四分也。

②铢两升斗考　据考古发现，汉代铢两升斗与今之度量换算如下：

1铢＝0.65克，1两＝15.625克，1斤＝250克

1合＝20毫升，1升＝200毫升，1斗＝2000毫升

上一页：太阳中风桂枝证一　太阳五

当前页：铢两升斗考②

下一页：桂枝证二　太阳六





* * *



原始资料来源互联网，中医世家网站整理。





桂枝证二　太阳六 《伤寒悬解》



* * *





桂枝证二　太阳六




【12】太阳中风，阳浮而阴弱，阳浮者，热自发，阴弱者，汗自出，啬啬恶寒，淅淅恶风，翕翕发热，鼻鸣干呕者，桂枝汤主之。

寸为阳，尺为阴，营候于尺，卫候于寸。风泄卫气，故寸脉浮。邪不及营，故尺脉弱。风愈泄而气愈闭，故营郁而发热。气愈闭而风愈泄，故营疏而汗出。啬啬、淅淅者，皮毛振栗之意。翕翕，盛也，犹言阵阵不止也。肺主皮毛，开窍于鼻，皮毛被感，肺气壅遏，旁无透窍，故上循鼻孔，而鼻窍窄狭，泄之不及，故冲激作响，而为鼻鸣。卫气闭塞，郁其胃气，浊阴不降，故生干呕。桂枝泻其营郁，则诸证愈矣。

上一页：铢两升斗考②

当前页：桂枝证二　太阳六

下一页：桂枝证三　太阳七





* * *



原始资料来源互联网，中医世家网站整理。





桂枝证三　太阳七 《伤寒悬解》



* * *





桂枝证三　太阳七




【95】太阳病，发热汗出者，此为营弱卫强，故使汗出，欲救邪风者，桂枝汤主之。

营弱卫强，即上章阳浮阴弱之义，卫闭而遏营血也。邪风者，经所谓虚邪贼风也。风随八节，而居八方，自本方来者，谓之正风，不伤人也，自冲后来者，谓之贼风，伤人者也。如夏至风自南来，是正风也，若来自北方，是冲后也。义详《灵枢·九官八风篇》。

上一页：桂枝证二　太阳六

当前页：桂枝证三　太阳七

下一页：桂枝证四　太阳八





* * *



原始资料来源互联网，中医世家网站整理。





桂枝证四　太阳八 《伤寒悬解》



* * *





桂枝证四　太阳八




【54】病人脏无他病，时发热，自汗出，而不愈者，此为卫气不和也，先于其时发汗则愈，桂枝汤主之。

阳明腑病，汗愈出而胃愈燥，故发热汗出，而病不愈。病人脏气平和，无他胃热之证，时发热，自汗出而不愈者，此为卫气得风，郁勃而不和也。当先于其时以桂枝发汗则愈，迟恐变生他病也。

上一页：桂枝证三　太阳七

当前页：桂枝证四　太阳八

下一页：桂枝证五　太阳九





* * *



原始资料来源互联网，中医世家网站整理。





桂枝证五　太阳九 《伤寒悬解》



* * *





桂枝证五　太阳九




【53】病常自汗出者，此为营气和，营气和者外不谐，以卫气不共营气和谐故耳。以营行脉中，卫行脉外，复发其汗，营卫和则愈，宜桂枝汤。

病常自汗出者，营气疏泄，此为营气之和。然营气自和者，必外与卫气不相调谐，以卫被风敛，内遏营血，不与营气和谐故耳。以营行脉中，卫行脉外，卫郁而欲内敛，营郁而欲外泄。究之卫未全敛而营未透泄，是以有汗而风邪不解，复发其汗，使卫气不闭，营气外达，二气调和，则病自愈，宜桂枝汤也。

卫闭而营郁，则营不和，卫未全闭而营得汗泄，此为营气犹和。然此之和者，卫被风敛而未全闭也，闭则营气不和矣。以卫常欲敛，不与营气和谐，终有全闭之时，汗之令营郁透发，则二气调和也。

上一页：桂枝证四　太阳八

当前页：桂枝证五　太阳九

下一页：桂枝证六　太阳十





* * *



原始资料来源互联网，中医世家网站整理。





桂枝证六　太阳十 《伤寒悬解》



* * *





桂枝证六　太阳十




【24】太阳病，初服桂枝汤，反烦不解者，先刺风池，风府，却与桂枝汤则愈。

风池，足少阳穴。风府，督脉穴，在项后，大椎之上。督与太阳，同行于背，而足少阳经，亦行项后，两穴常开，感伤最易。感则传之太阳，太阳中风之病，皆受自两穴。服桂枝汤，风应解矣，反烦不解者，风池、风府必有内闭之风不能散也，先刺以泻两穴之风，再服桂枝，无不愈矣。

上一页：桂枝证五　太阳九

当前页：桂枝证六　太阳十

下一页：桂枝证七　太阳十一





* * *



原始资料来源互联网，中医世家网站整理。





桂枝证七　太阳十一 《伤寒悬解》



* * *





桂枝证七　太阳十一




【42】太阳病，外证未解，脉浮弱者，当以汗解，宜桂枝汤。

太阳病，失于解表，经热不泄，则自表达里。然里证虽成，而外证不能自解，凡脉见浮弱者，犹当汗解，宜桂枝汤也。外解后，审有里证，乃可议下耳。

脉浮弱，即前章阳浮阴弱之义。

上一页：桂枝证六　太阳十

当前页：桂枝证七　太阳十一

下一页：桂枝证八　太阳十二





* * *



原始资料来源互联网，中医世家网站整理。





桂枝证八　太阳十二 《伤寒悬解》



* * *





桂枝证八　太阳十二




【44】太阳病，外证未解者，不可下也，下之为逆，欲解外者，桂枝汤主之。

太阳病，外证未解，虽有里证，不可下也，下之卫阳内陷，此之为逆。欲解外者，不越桂枝也。外解已，然后里证可议下否耳。

上一页：桂枝证七　太阳十一

当前页：桂枝证八　太阳十二

下一页：桂枝证九　太阳十三





* * *



原始资料来源互联网，中医世家网站整理。





桂枝证九　太阳十三 《伤寒悬解》



* * *





桂枝证九　太阳十三




【　】①夫病脉浮大，问病者，言但便硬耳，设利之，为大逆。硬为实，汗出而解，何以故？脉浮，当以汗解。

阳明腑病脉浮大，（阳明篇：二阳合病，脉浮大，上关上）。病脉浮大，是有腑证。乃问病者，言但觉便硬耳，未至痛满也，则非急下之证。设遽利之，此为大逆。盖便硬虽内实，而表证尚在，犹须汗出而解，不宜下也。此何以故？其脉大纵属内实，而脉浮则当以汗解也。

①【　】　此条《伤寒论》398条不载。

上一页：桂枝证八　太阳十二

当前页：桂枝证九　太阳十三

下一页：挂枝证十　太阳十四





* * *



原始资料来源互联网，中医世家网站整理。





挂枝证十　太阳十四 《伤寒悬解》



* * *





挂枝证十　太阳十四




【116】……欲自解者，必当先烦，乃有汗而解，何以知之？脉浮，故知汗出解。

按①：宛邻本原脱此一条，今补于此，文在太阳篇也。黄氏注，不可考，大抵亦同上条注。

①按　清·徐受衡（树铭）按。

上一页：桂枝证九　太阳十三

当前页：挂枝证十　太阳十四

下一页：桂枝证十一　太阳十五





* * *



原始资料来源互联网，中医世家网站整理。





桂枝证十一　太阳十五 《伤寒悬解》



* * *





桂枝证十一　太阳十五




【94】太阳病未解，脉阴阳俱停，必先振栗，汗出而解。但阳脉微者，先汗出而解，但阴脉微者，下之而解。若欲下之，宜调胃承气汤。方在阳明二十（方【13】）。

太阳表证未解，脉忽尺寸俱停止而不动者，此气虚不能外发，营卫郁闭之故也，顷之必先振栗战摇，而后汗出而解。其未停止之先，尺寸之脉，必有大小不均。若但寸脉微弱者，是阳郁于下，必阳气升发，汗出而后解，此先振栗而后汗出者也。若但尺脉微弱者，是阴虚肠燥，下窍堵塞，得汗不解，必下之通其结燥，使胃热下泄而后解。阳明病，腑热蒸发，则汗出表解，今太阳病表证未解，是内热未实，此时若欲下之，宜于汗后用调胃承气，硝、黄、甘草，调其胃腑之燥热也。

上一页：挂枝证十　太阳十四

当前页：桂枝证十一　太阳十五

下一页：忌桂枝证十二　太阳十六





* * *



原始资料来源互联网，中医世家网站整理。





忌桂枝证十二　太阳十六 《伤寒悬解》



* * *





忌桂枝证十二　太阳十六




【17】酒客病，不可与桂枝汤，得汤则呕，以洒客不喜甘故也。

大枣、甘草，甘味动呕也。

上一页：桂枝证十一　太阳十五

当前页：忌桂枝证十二　太阳十六

下一页：忌桂枝证十三　太阳十七





* * *



原始资料来源互联网，中医世家网站整理。





忌桂枝证十三　太阳十七 《伤寒悬解》



* * *





忌桂枝证十三　太阳十七




【19】凡服桂枝汤吐者，其后必吐脓血也。

大凡服桂枝汤即吐者，胸膈湿热郁遏，桂枝益其膈热，下咽即吐。缘其胃气上逆，心下痞塞，肺郁生热，无路下达，桂枝辛温之性，至胸而出，不得入胃腑而行经络，是以吐也。其后湿热瘀蒸，必吐脓血。此宜凉辛清利之剂，不宜辛温也。

上一页：忌桂枝证十二　太阳十六

当前页：忌桂枝证十三　太阳十七

下一页：忌桂枝证十四　太阳十八





* * *



原始资料来源互联网，中医世家网站整理。





忌桂枝证十四　太阳十八 《伤寒悬解》



* * *





忌桂枝证十四　太阳十八




【16】桂枝本为解肌，若其人脉浮紧，发热，汗不出者，不可与也。常须识此，勿令误也。……

桂枝本解肌表，以散风邪，若其人脉浮而紧，发热，汗不出者，是寒伤营血，营伤则束其卫气，是当去芍药之泻营血，而用麻黄以泻卫气，桂枝不可与也。与之表寒不解，反益经热，是谓之误。

风家用桂枝，所以不助经热者，以其皮毛无寒，孔窍不闭，无须麻黄发表，但以芍药之酸寒泻其营血，桂枝之辛温通其经络，血热自能外达。若伤寒服之，卫郁莫泻，经热愈增，是助邪也。

上一页：忌桂枝证十三　太阳十七

当前页：忌桂枝证十四　太阳十八

下一页：太阳伤寒　九章





* * *



原始资料来源互联网，中医世家网站整理。





太阳伤寒　九章 《伤寒悬解》



* * *





太阳伤寒　九章




寒者，天地闭藏之气也。皮毛未合，寒气内入，伤其营阴，则窍阖而营闭。营性升发，营欲泄而寒闭之，欲泄不能，则外乘阳位，而束卫气，是以病也。



上一页：忌桂枝证十四　太阳十八

当前页：太阳伤寒　九章

下一页：太阳伤寒一　太阳十九





* * *



原始资料来源互联网，中医世家网站整理。





太阳伤寒一　太阳十九 《伤寒悬解》



* * *





太阳伤寒一　太阳十九




【3】太阳病，或已发热，或未发热，必恶寒，体疼，呕逆，脉阴阳俱紧者，名曰伤寒。

阳郁则发热，阴气外束则恶寒。寒闭皮毛，经气不得通达，则壅迫而为痛。经络郁闭，卫气遏逼，浊阴上逆，则为呕逆。经脉束迫，不得发越，则尺寸俱紧。

太阳伤寒麻黄汤证

肝藏营血，寒伤于营，行其闭藏之令，营血不宣，是以无汗。营愈闭而愈泄，泄而不通，则卫郁而寒生。麻黄汤所以开皮毛而泻卫郁也。

上一页：太阳伤寒　九章

当前页：太阳伤寒一　太阳十九

下一页：太阳伤寒麻黄证一　太阳二十





* * *



原始资料来源互联网，中医世家网站整理。





太阳伤寒麻黄证一　太阳二十 《伤寒悬解》



* * *





太阳伤寒麻黄证一　太阳二十




【35】太阳病，头痛，发热，身疼，腰痛，骨节疼痛，恶寒，无汗而喘者，麻黄汤主之。

寒为阴邪，营为阴气，寒邪中人，则阴分受之，故伤营血。血秉肝气，其性疏泄，寒闭营阴，失其疏泄之权，是以无汗。寒愈闭而营愈泄，则外束卫气，闭藏而为寒。是营血被伤而卫气受病者也，故伤在营血而治在卫气。麻黄汤，甘草保其中气，桂枝发其营郁，麻黄泻其卫气，杏仁利其肺气，降逆而止喘也。孔窍一开，而卫郁外达，则伤寒愈矣。

卫气为阳，外行皮毛，营血为阴，内行经络。肺藏气而主卫，肝藏血而司营，肺金收敛，肝木疏泄，阴阳自然之性也。肝性疏泄，而营血之内守者，肺气敛之也，肺气收敛，而卫阳之外发者，肝气泄之也，收敛则无汗，疏泄则有汗。风伤卫气，卫病而非营病也，然卫被风敛，则内闭营阴，营气不通，是以发热，故以桂枝泄经热而达营郁。气病而用血药者，以气伤而累血也。寒伤营血，营病而非卫病也，然营为寒束,则外闭卫阳，卫阳不宣，是以恶寒，故以麻黄泻表寒而达卫郁。血病而用气药者，以血伤而累气也。桂枝泻其肝血，麻黄泻其肺气，营卫分属于肺肝，而统司于太阳，故太阳风寒之初治，首以桂枝、麻黄二方，为定法也。

〖麻黄汤〗二　（方【18】）

【18】麻黄汤

麻黄去节，三两　　桂枝去皮，二两　　甘草炙，一两　　杏仁去皮尖，七十个

上四味，以水九升，先煮麻黄，减二升，去上沫，内诸药，煮取二升半，去滓，温服八合，覆取微似汗，不须啜粥，余如桂枝法将息。

上一页：太阳伤寒一　太阳十九

当前页：太阳伤寒麻黄证一　太阳二十

下一页：麻黄证二　太阳二十一





* * *



原始资料来源互联网，中医世家网站整理。





麻黄证二　太阳二十一 《伤寒悬解》



* * *





麻黄证二　太阳二十一




【51】脉浮者，病在表，可发汗，宜麻黄汤。

【52】脉浮而数者，可发汗，宜麻黄汤。

浮为在表，表被风寒，则宜汗。浮数即浮紧之变文，紧则必不迟缓，亦可言数，

是伤寒之脉，当以麻黄发汗也。

上一页：太阳伤寒麻黄证一　太阳二十

当前页：麻黄证二　太阳二十一

下一页：麻黄证三　太阳二十二





* * *



原始资料来源互联网，中医世家网站整理。





麻黄证三　太阳二十二 《伤寒悬解》



* * *





麻黄证三　太阳二十二




【57】伤寒发汗已解，半日许复烦，脉浮数者，可更发汗，宜桂枝汤。方在太阳五（方【1】）。

伤寒，服麻黄发汗已解，乃半日许复烦，脉见浮数，是卫郁已泻而营郁不达，可更发汗，以泻其营，宜桂枝汤也。

上一页：麻黄证二　太阳二十一

当前页：麻黄证三　太阳二十二

下一页：麻黄证四　太阳二十三





* * *



原始资料来源互联网，中医世家网站整理。





麻黄证四　太阳二十三 《伤寒悬解》



* * *





麻黄证四　太阳二十三




【56】伤寒，不大便六七日，头痛有热者，与承气汤。太阳入阳明去路。其小便清者，知不在里，仍在表也，当须发汗。此麻黄证。若头痛者，必衄，宜桂枝汤。方在太阳五（方【1】）。此麻黄证中又有用桂枝者。

阳明腑病，胃燥便难，伤寒不大便，至六七日，头痛而有热者，是有阳明里证，宜与承气汤，以泻里热。然阳明病，小便当赤，若小便清者，则病不在里，犹在表也，当须发汗，以解表寒。若头痛不已者，是卫郁不得旁泄，而逆冲头面，故致头痛。及其郁迫莫容，自寻出路，必将冲突鼻窍，以泻积郁。卫气上泄，升逼营血，是为衄证。此宜以桂枝泻其营郁，使不闭束卫气，卫气松缓，则衄证免矣。

上一页：麻黄证三　太阳二十二

当前页：麻黄证四　太阳二十三

下一页：麻黄证五　太阳二十四





* * *



原始资料来源互联网，中医世家网站整理。





麻黄证五　太阳二十四 《伤寒悬解》



* * *





麻黄证五　太阳二十四




【47】太阳病，脉浮紧，发热，身无汗，自衄者愈。

发热无汗，而脉浮紧，是宜麻黄发汗，以泻卫郁。若失服麻黄，皮毛束闭，卫郁

莫泄，蓄极思通，势必逆冲鼻窍，而为衄证，自衄则卫泄而病愈矣。

上一页：麻黄证四　太阳二十三

当前页：麻黄证五　太阳二十四

下一页：麻黄证六　太阳二十五





* * *



原始资料来源互联网，中医世家网站整理。





麻黄证六　太阳二十五 《伤寒悬解》



* * *





麻黄证六　太阳二十五




【55】伤寒脉浮紧，不发汗，因致衄者，宜麻黄汤主之。

浮紧之脉，应当发汗，失不发汗，卫郁莫泄，因而致衄，是缘不早服麻黄，故至此，当先以麻黄发之，勿俟其衄也。

上一页：麻黄证五　太阳二十四

当前页：麻黄证六　太阳二十五

下一页：麻黄证七　太阳二十六





* * *



原始资料来源互联网，中医世家网站整理。





麻黄证七　太阳二十六 《伤寒悬解》



* * *





麻黄证七　太阳二十六




【46】太阳病，脉浮紧，无汗，发热，身疼痛，八九日不解，表证仍在，此当发汗，麻黄汤主之。服药已，微除，其人发烦目瞑，剧者必衄，衄乃解。所以然者，阳气重故也。

发热无汗，脉浮紧而身疼痛，此麻黄汤证。失不早服，至八九日不解，而表证仍在，此当发汗，宜麻黄汤。若卫气闭塞，泻之不透，服药之后，病仅微除，其人犹觉烦燥昏晕，未能全解。剧者卫郁升突，必至鼻衄，衄乃尽解。所以然者，久病失解，阳气之郁遏太重故也。

上一页：麻黄证六　太阳二十五

当前页：麻黄证七　太阳二十六

下一页：忌麻黄证八　太阳二十七





* * *



原始资料来源互联网，中医世家网站整理。





忌麻黄证八　太阳二十七 《伤寒悬解》



* * *





忌麻黄证八　太阳二十七




【50】脉浮紧者，法当身疼痛，宜以汗解之。假令脉尺中迟者，不可发汗，何以知之？然：以营气不足，血少故也。太阳入少阴去路。

卫候于寸，营候于尺，尺中迟者，营气不足，以肝脾阳虚而血少故也。汗泻营中温气，则生亡阳诸变，故不可发汗。然者，答辞，与《难经》然字同义。

上一页：麻黄证七　太阳二十六

当前页：忌麻黄证八　太阳二十七

下一页：太阳风寒双感证　四章





* * *



原始资料来源互联网，中医世家网站整理。





太阳风寒双感证　四章 《伤寒悬解》



* * *





太阳风寒双感证　四章




太阳病，风则桂枝，寒则麻黄，乃有风寒双感之证，爰垂桂麻各半之方，营卫兼发，风寒俱去。脉法：风则伤卫，寒则伤营，营卫俱伤，当发其汗，此之谓也。若夫风多而寒少，则有桂二麻一之剂，仍是各半法度，因病而小变者也。至于内热微而表寒轻，桂麻各半之法，不相合矣，用桂枝之二越婢之一，微宣表寒，而轻清里热，此颇似大青龙法，而实亦不同，义更妙也。则桂麻各半，所以继桂麻二方之后，桂枝越婢，开青龙一方之先也。



上一页：忌麻黄证八　太阳二十七

当前页：太阳风寒双感证　四章

下一页：桂麻各半证一　太阳二十八





* * *



原始资料来源互联网，中医世家网站整理。





桂麻各半证一　太阳二十八 《伤寒悬解》



* * *





桂麻各半证一　太阳二十八




【23】太阳病，得之八九日，如疟状，发热恶寒，热多寒少，其人不呕，清便欲自可，一日二三度发。脉微缓者，为欲愈也。脉微而恶寒者，此阴阳俱虚，不可更发汗、更下、更吐也。面色反有热色者，未欲解也，以其人不得小汗出，身必痒，宜桂枝麻黄各半汤。清与圊通。

如疟状者，营阴卫阳之相争，阳郁于内则发热，阴郁于外则恶寒。盖风寒双感，营卫俱伤，寒伤营则营欲泄，风伤卫则卫欲闭，营欲泄而不能泄，则敛束卫气而为寒，卫欲闭而不能闭，则遏闭营血而为热。及其卫衰而营血外发，又束卫气，营衰而卫气内敛，又遏营血。此先中于风而后伤于寒，营泄卫闭，彼此交争，故寒热往来，形状如疟也。

太阳病，得之八九日之久，证如疟状，发热恶寒，发热多而恶寒少，此风多于寒，卫伤颇重而营伤颇轻。如其寒热不能频作，是后章桂二麻一之证也。若其人上不呕，下不泄，则中气未伤，寒热一日二三度发，则正气颇旺，频与邪争，脉微和缓，则邪气渐退，是为欲愈，无用治也。若其脉微弱而又恶寒者，此卫阳营阴之俱虚，盖营虚则脉微，卫虚则恶寒，后章：此无阳也，即解此句。虚故不可更以他药发汗、吐、下也。如其发热、脉浮，是后章桂枝越婢之证也。若外不恶寒，而面上反有热色者，是阳气蒸发，欲从外解，而表寒郁迫，未欲解也。使得小汗略出，则阳气通达，面无热色矣。以其正气颇虚，不得小汗，阳郁皮腠，莫之能通，是其身必当发痒。解之，以桂枝麻黄各半汤。

营卫俱伤，前后四章三证，而于首章内一证三变，伏下三章之线。下三章，分承首章而发明之。

〖桂枝麻黄各半汤〗三　（方【6】）

【6】桂枝麻黄各半汤

桂枝一两十六铢　　芍药　　　　　生姜切　　　　甘草炙　　　麻黄去节　各一两　大枣擘，四枚　杏仁去皮尖，二十四枚

上七味，以水五升，先煮麻黄一二沸，去上沫。内诸药，煮取一升八合，去滓，温服六合。本云桂枝汤三合，麻黄汤三合，并为六合，顿服，将息如上法。

（臣亿等谨按桂枝汤方，桂枝、芍药、生姜各三两，甘草二两，大枣十二枚。麻黄汤方，麻黄三两，桂枝二两，甘草一两，杏仁七十个。今以算法约之，二汤各取三分之一，即得桂枝一两十六铢，芍药、生姜、甘草各一两，大枣四枚，杏仁二十三个零三分枚之一，收之得二十四个，合方，详此方乃三分之一，非各半也，宜云合半汤。）

上一页：太阳风寒双感证　四章

当前页：桂麻各半证一　太阳二十八

下一页：桂枝越婢证二　太阳二十九





* * *



原始资料来源互联网，中医世家网站整理。





桂枝越婢证二　太阳二十九 《伤寒悬解》



* * *





桂枝越婢证二　太阳二十九




【113】形作伤寒，其脉不弦紧而弱，弱者必渴，被火者必谵语，弱者发热脉浮，解之，当汗出愈。

此申明上章之义。前章发热恶寒，发热多而恶寒少，是形作伤寒也。伤寒脉当弦紧，乃脉微而恶寒，微即弱之变文。其脉不弦紧而弱，必缘血虚，血虚脉弱者，必渴。若被火熏，愈烁其血，不止渴也，必作谵语。脉弱是以发热偏多，脉法：诸弱发热是也。发热是营气之虚，而恶寒是卫气亦虚也，故上章谓之阴阳俱虚。然虚而外见恶寒，非无表证，有表证，脉必浮。如其发热而脉浮，则阴阳虽俱虚，而解之之法，究当令其汗出而愈。但发汗另有善方，不可以他药发表耳，下章桂枝二越婢一汤，则美善而无弊矣。

上一页：桂麻各半证一　太阳二十八

当前页：桂枝越婢证二　太阳二十九

下一页：桂枝越婢证三　太阳三十





* * *



原始资料来源互联网，中医世家网站整理。





桂枝越婢证三　太阳三十 《伤寒悬解》



* * *





桂枝越婢证三　太阳三十




【27】太阳病，发热恶寒，热多寒少，脉微弱者，此无阳也，不可更汗，宜桂枝二越婢一汤。

此申明上二章之义。前证发热恶寒，热多寒少，形作伤寒，而其脉不弦紧而微弱者，以血藏于肝而内胎君火，实以阴质而抱阳气，血虚脉弱，是无阳也。其恶寒虽少，不可不解，发热既多，不可不清，但不可更以他药发汗，宜桂枝二越脾一汤，重泻营血，轻泻卫气，而兼清内热，则表里全瘳矣。

此无阳也，即前章阴阳俱虚意。此不可更汗，发明前章不可更发汗、更下、更吐句义，言寻常汗、吐、下法，俱不可更用，当另有汗法，桂枝越婢是也。此章包上发热脉浮意。二章是首章脉微恶寒一条治法。

〖桂枝二越婢一汤〗四　（方【9】）

【9】桂枝二越婢一汤

桂枝　芍药　麻黄　甘草炙，各十八铢　生姜切，一两二铢　大枣擘，四枚　石膏碎，绵裹，二十四铢

上七味，以水五升，煮麻黄一二沸，去上沫，内诸药，煮取二升，去滓，温服一升。本云∶当裁为越婢汤、桂枝汤，合之饮一升；今合为一方，桂枝汤二分、越婢汤一分。

（臣亿等谨按桂枝汤方∶桂枝、芍药、生姜各三两，甘草二两，大枣十二枚。越婢汤方∶麻黄二两，生姜三两，甘草二两，石膏半斤，大枣十五枚。今以算法约之∶桂枝汤取四分之一，即得桂枝、芍药、生姜各十八铢，甘草十二铢，大枣三枚；越婢汤取八分之一，即得麻黄十八铢、生姜九铢、甘草六铢、石膏二十四铢，大枣一枚八分之七，弃之。二汤所取相合，即共得桂枝、芍药、甘草、麻黄各十八铢，生姜一两三铢，石膏二十四铢，大枣四枚，合方。旧云∶桂枝三，今取四分之一，即当云桂枝二也。越婢汤方，见仲景杂方中。《外台秘要》∶一云起脾汤。）

上一页：桂枝越婢证二　太阳二十九

当前页：桂枝越婢证三　太阳三十

下一页：桂二麻一证四　太阳三十一





* * *



原始资料来源互联网，中医世家网站整理。





桂二麻一证四　太阳三十一 《伤寒悬解》



* * *





桂二麻一证四　太阳三十一




【25】服桂枝汤，大汗出，脉洪大者，与桂枝汤，如前法。若形如疟，日再发者，宜桂枝二麻黄一汤。

此总申明上三章之义。如服桂枝汤，大汗出而表未解，而脉又洪大，洪大即脉浮之变文，是表有寒而里有热，此亦桂枝越婢证，可与桂枝汤，如前法而加越婢也。若前证之形如疟状，而无洪大之脉，寒热日仅再发，不能二三度者，是正气虚，不能频与邪争也。其风邪多而寒邪少，宜桂枝二麻黄一汤，重泻营血，而轻泻卫气，乃为合法也。

此章是首章一日二三度发者一条治法，以其不能二三度发，是为未欲愈也。

前章脉微、脉弱、脉浮、脉微弱、脉洪大，总对弦紧言。微弱即不弦紧，洪大即浮意，勿泥。

〖桂枝二麻黄一汤〗五　（方【7】）

【7】桂枝二麻黄一汤

桂枝一两十七铢　芍药一两六铢　生姜切，一两六铢　甘草炙，一两二铢　麻黄去节，十六铢　大枣擘，五枚　杏仁去皮尖，十六个

上七味，以水五升，先煮麻黄一二沸，去上沫，内诸药，煮取二升，去滓，温服一升，日再服。

本云桂枝汤二分、麻黄汤一分，合为二升，分再服。今合为一方，将息如前法。

（臣亿等谨按桂枝汤方，桂枝、芍药、生姜各三两，甘草二两，大枣十二枚。麻黄汤方，麻黄三两，桂枝二两，甘草一两，杏仁七十个。今以算法约之∶桂枝汤取十二分之五，即得桂枝、芍药、生姜各一两六铢，甘草二十铢，大枣五枚；麻黄汤取九分之二，即得麻黄十六铢，桂枝十铢三分铢之二，收之得十一铢，甘草五铢三分铢之一，收之得六铢，杏仁十五个九分枚之四，收之得十六个。二汤所取相合，即共得桂枝一两十七铢，麻黄十六铢，生姜芍药各一两六铢，甘草一两二铢，大枣五枚，杏仁十六个，合方。）

上一页：桂枝越婢证三　太阳三十

当前页：桂二麻一证四　太阳三十一

下一页：太阳伤寒大青龙证　二章　太阳入阳明去路





* * *



原始资料来源互联网，中医世家网站整理。





太阳伤寒大青龙证　二章　太阳入阳明去路 《伤寒悬解》



* * *





太阳伤寒大青龙证　二章　太阳入阳明去路




太阳中风，脉缓头痛，汗出而不烦躁，此其脉紧身痛，无汗而烦躁者，卫闭而营不能泄也，故其脉证似伤寒，太阳伤寒，脉紧身疼，此其脉缓而身不疼者，营闭而卫不能泄也，故其脉证似中风。中风卫闭而营郁，阳盛者固宜青龙，然当防其肾阴之旺，故立真武之法，伤寒营闭而卫郁，阴盛者固宜真武，然当防其胃阳之旺，故垂青龙之方，灵通变化，玄妙无穷也。首章名曰中风，次章名曰伤寒，俗手妄缪，以为风寒双感，误世非小也。



上一页：桂二麻一证四　太阳三十一

当前页：太阳伤寒大青龙证　二章　太阳入阳明去路

下一页：大青龙证一　太阳三十二





* * *



原始资料来源互联网，中医世家网站整理。





大青龙证一　太阳三十二 《伤寒悬解》



* * *





大青龙证一　太阳三十二




【38】太阳中风，脉浮紧，发热，恶寒，身疼痛，不汗出而烦躁者，大青龙汤主之。太阳入阳明去路。若脉微弱，汗出恶风者，不可服也。服之则厥逆，筋惕肉瞤，此为逆也，以真武汤救之。方在少阴十九（方【39】）。太阳入少阴去路。

营性发扬而寒性固涩，伤寒营欲发而寒闭之，故脉紧而无汗。卫性敛闭而风性疏泄，中风卫欲闭而风泄之，故脉缓而有汗。太阳中风，脉紧身痛，寒热无汗，脉证悉同伤寒，此卫阳素旺，气闭而血不能泄也。卫气遏闭，营郁热甚，故见烦躁。大青龙汤，甘草、大枣，补其脾精，生姜、杏仁，降其肺气，麻、桂，泻其营卫之郁闭，石膏清神气之烦躁也。盖气欲闭而血欲泄，血强而气不能闭，则营泄而汗出，气强而血不能泄，则营闭而无汗。营热内郁，外无泄路，是以脉紧身痛，寒热无汗，而生烦躁。异日之白虎、承气诸证，皆此经热之内传者也，早以青龙发之，则内热不生矣。

若脉微弱而汗出恶风者，中风之脉证如旧，而阳虚阴旺，不可服此。服之汗出亡阳，则四肢厥逆，筋惕肉瞤，为害非轻矣。盖四肢秉气于脾胃，阳亡土败，四肢失温，所以逆冷。筋司于肝，肝木生于肾水而长于脾土，水寒土湿，木郁风动，故筋脉振惕而皮肉瞤动。真武汤，苓、术燥土而泻湿，附子温经而驱寒，芍药清肝而息风也。

〖大青龙汤〗六　（方【20】）

【20】大青龙汤

麻黄去节，六两　桂枝去皮，二两　甘草炙，二两　杏仁去皮尖，四十枚　生姜切，三两　大枣擘，十枚　石膏如鸡子大，碎

上七味，以水九升，先煮麻黄，减二升，去上沫，内诸药，煮取三升，去滓，温服一升，取微似汗。汗出多者，温粉粉之。一服汗者，停后服；若复服，汗多亡阳，遂虚，恶风、烦躁、不得眠也。温粉，牡蛎粉，止身汗。

上一页：太阳伤寒大青龙证　二章　太阳入阳明去路

当前页：大青龙证一　太阳三十二

下一页：大青龙证二　太阳三十三





* * *



原始资料来源互联网，中医世家网站整理。





大青龙证二　太阳三十三 《伤寒悬解》



* * *





大青龙证二　太阳三十三




【39】伤寒，脉浮缓，身疼痛，但重，乍有轻时，无少阴证者，大青龙汤主之。

伤寒，脉浮紧，身疼痛，缘表被寒束，而经气壅塞也。此脉浮缓而身不痛，但觉体重而已，然亦乍有轻时，是非外寒之微，而实里热之盛，再于他处征之，别无少阴证者，宜大青龙，外发表寒而内清里热也。

风脉浮缓，浮紧者，必传入阳明，以营郁而生里热，卫闭而不能泄也。寒脉浮紧，浮缓者，必传入阳明，以卫郁而生里热，营泄面不能外闭也。阳明腑热，则气蒸汗泄，寒不能闭。中风多传阳明，若其脉微弱，无阳明证，而将入少阴，则又用真武，伤寒多传少阴，若其脉浮缓，无少阴证，而将入阳明，又用青龙。风寒对举，参伍尽变，立法精矣。

伤寒，阳明、太阴脉俱浮缓，阳明篇：脉浮而缓，手足自温者，是谓系在太阴，至七八日，大便硬者，为阳明病也。大青龙之浮缓，则阳明之缓，非太阴之缓也。脉法：寸口脉微而缓，缓者胃气实，实则谷消而水化也，《灵枢·津液五别》：中热则胃中消谷，肠胃充廓，故胃缓。胃缓是以脉缓，缓者，胃气之脉也。或改此条作小青龙证，不通之极！脉法：紧则为寒，小青龙证内外皆寒，其脉必紧，安有浮缓之理！

上一页：大青龙证一　太阳三十二

当前页：大青龙证二　太阳三十三

下一页：太阳伤寒小青龙证　三章　太阳入太阴、少阴去路





* * *



原始资料来源互联网，中医世家网站整理。





太阳伤寒小青龙证　三章　太阳入太阴、少阴去路 《伤寒悬解》



* * *





太阳伤寒小青龙证　三章　太阳入太阴、少阴去路




中风大青龙之证，外有风而内有热也，伤寒之小青龙证，表有寒而里有水也。大小青龙，外之解表则同，而内之温清大异，大青龙可以泻里热而不可以温内寒，小青龙所以佐大青龙之不逮也。

伤寒之人，或表邪外郁而宿水里发，或渴饮凉水而停留不消，是以多有水气之证。以其热渴，双解表里之寒，小青龙乃不易之法也。

上一页：大青龙证二　太阳三十三

当前页：太阳伤寒小青龙证　三章　太阳入太阴、少阴去路

下一页：小青龙证一　太阳三十四





* * *



原始资料来源互联网，中医世家网站整理。





小青龙证一　太阳三十四 《伤寒悬解》



* * *





小青龙证一　太阳三十四




【40】伤寒表不解，心下有水气，干呕，发热而咳，或渴，或利，或噫，或小便不利小腹满，或喘者，小青龙汤主之。

伤寒表证不解，而水停心下，阻肺胃降路，胃气上逆，而生于呕，肺气上逆，而生咳嗽，或火升金燥而为渴，或气阻肺胀而为喘，或浊气上嗳而为噫，或清气下泄而为利，或小便不利而少腹满急。凡此皆水气瘀格之故，宜小青龙汤，甘草培其中气，麻、桂发其营卫，芍药清其风木，半夏降逆而止呕，五味、细辛、干姜降逆而止咳也。

〖小青龙汤〗七　（方【21】）

【21】小青龙汤

麻黄去节　芍药　细辛　干姜　甘草炙　桂枝去皮，　各三两　五味子半升　半夏洗，半升

上八味，以水一斗，先煮麻黄减二升，去上沫，内诸药。煮取三升，去滓，温服一升。

若渴，去半夏，加栝蒌根三两；若微利，去麻黄，加芫花，如一鸡子，熬令赤色；若噎者，去麻黄，加附子一枚，炮；若小便不利、少腹满者，去麻黄，加茯苓四两；若喘，去麻黄，加杏仁半升，去皮尖。且芫花不治利。麻黄主喘，今此语反之，疑非仲景意。

（臣亿等谨按小青龙汤，大要治水。又按本草，芫花下十二水。若水去，利则止也。又按千金，形肿者，应内麻黄。乃内杏仁者，以麻黄发其阳故也。以此证之，岂非仲景意也。）

下利者，水邪侮土，加芫花以泻水。栝蒌根清金止渴也。寒水侮土，浊气上逆则为噫，加附子暖水而降逆也。茯苓以泻满也。杏仁利肺而上吊喘也。

上一页：太阳伤寒小青龙证　三章　太阳入太阴、少阴去路

当前页：小青龙证一　太阳三十四

下一页：小青龙证二　太阳三十五





* * *



原始资料来源互联网，中医世家网站整理。





小青龙证二　太阳三十五 《伤寒悬解》



* * *





小青龙证二　太阳三十五




【127】太阳病，小便利者，以饮水多，必心下悸，小便少者，必苦里急也。

申明上章小便不利少腹满之义。小便利者，津液渗泄，则必发燥渴。渴而饮水多者，土湿木郁，必心下动悸。水郁不能泄水，而小便少者，水积少腹，必苦腹里满急也。

上一页：小青龙证一　太阳三十四

当前页：小青龙证二　太阳三十五

下一页：小青龙证三　太阳三十六





* * *



原始资料来源互联网，中医世家网站整理。





小青龙证三　太阳三十六 《伤寒悬解》



* * *





小青龙证三　太阳三十六




【41】伤寒，心下有水气，咳而微喘，发热不渴，小青龙汤主之。服汤已渴者，

此寒去欲解也。

服汤已而渴者，表寒已解，里水亦去，津液乍耗，是以作渴。渴者，是表解寒去，积水化汗而外泻也。

大青龙证是表阳之盛，内有火气，小青龙证是里阳之虚，内有水气。阴阳一偏，逢郁即发，大小青龙外解风寒而内泻水火，感证之必不可少者也。

上一页：小青龙证二　太阳三十五

当前页：小青龙证三　太阳三十六

下一页：太阳伤寒白虎证　四章　太阳入阳明去路





* * *



原始资料来源互联网，中医世家网站整理。





太阳伤寒白虎证　四章　太阳入阳明去路 《伤寒悬解》



* * *





太阳伤寒白虎证　四章　太阳入阳明去路




阳盛之人，表寒里热，则用大青龙，表寒解而里热盛，于是有白虎清金之法，肺金清而胃热消，可无异日阳明之证矣。至于汗后阳虚之渴，则于白虎而加人参，凉金益气，生津化水，清涤烦渴之妙，超人巧而绝天工，制方立法，神化难追。

然白虎汤证，虽皆伤寒之条，其实来自中风者多。如：服桂枝汤，大汗出后，大烦渴不解，脉洪大者，白虎加人参汤主之，其为风证甚明。以中风多传阳明，白虎汤证乃承气证之初气也。

上一页：小青龙证三　太阳三十六

当前页：太阳伤寒白虎证　四章　太阳入阳明去路

下一页：白虎证一　太阳三十七





* * *



原始资料来源互联网，中医世家网站整理。





白虎证一　太阳三十七 《伤寒悬解》



* * *





白虎证一　太阳三十七




【350】伤寒脉滑而厥者，里有热也，白虎汤主之。

四肢厥逆，而脉见迟涩，是为里寒，厥而脉滑，是里有热也。盖燥热内郁，侵夺阴位，阴气浮散，外居肢节，故肢冷而脉滑。白虎汤，石膏清金而退热，知母润燥而泻火，甘草、梗米补中而化气，生津而解渴也。

胃阳素盛之人，阴虚火旺，一被感伤，经热内蒸，津液消烁，则成阳明下证。而胃火未盛，肺津先伤，是以一见渴证，先以白虎凉金泻热，滋水涤烦。膈热肃清，则不至入胃，而致烦热亡阴之害矣。

白虎证即将来之大承气证，而里热未实，从前之大青龙证，而表寒已解者也。表寒已解，故不用麻黄，里热未实，故不用硝、黄。

〖白虎汤〗八　（方【73】）

【73】白虎汤

知母六两　石膏碎，绵裹，一斤　甘草炙，二两　粳米六合

上四味，以水一斗，煮米熟，汤成去滓，温服一升，日三服。

上一页：太阳伤寒白虎证　四章　太阳入阳明去路

当前页：白虎证一　太阳三十七

下一页：白虎证二　太阳三十八





* * *



原始资料来源互联网，中医世家网站整理。





白虎证二　太阳三十八 《伤寒悬解》



* * *





白虎证二　太阳三十八




【176】伤寒，脉浮滑，此里有热表有寒也，白虎汤主之。

此申明上章未显之义。脉滑者，里有热也，厥者，表有寒也。此不言厥者，诊脉浮滑，已知是表寒外束，里热内郁，不必问其肢节之厥热矣。若里热外发，则脉变实缓，不复浮滑也。浮滑者，阳气郁格之象也。此之表寒，乃阴气之外浮，非寒邪之外淫，不然，表寒未解，无用白虎之理。

上一页：白虎证一　太阳三十七

当前页：白虎证二　太阳三十八

下一页：白虎证三　太阳三十九





* * *



原始资料来源互联网，中医世家网站整理。





白虎证三　太阳三十九 《伤寒悬解》



* * *





白虎证三　太阳三十九




【170】伤寒，脉浮，发热，无汗，其表不解者，不可与白虎汤。渴欲饮水，无表证者，白虎加人参汤主之。

脉浮，发热，无汗，是表未解也，此合用大青龙双解表里，不可与白虎汤但清其里。若渴欲饮水，而无表证者，是汗出而热退也。汗后阳泄，宜防知、膏伐阳，白虎而加人参，清金益气，生津化水，汗后解渴之神方也。

〖白虎加人参汤〗九　（方【8】）

【8】白虎加人参汤

知母六两　石膏碎，绵裹，一斤　甘草炙，二两　粳米六合　人参三两

上五味，以水一斗，煮米熟，汤成去滓，温服一升，日三服。

于白虎汤内加人参三两，余依白虎汤法。

上一页：白虎证二　太阳三十八

当前页：白虎证三　太阳三十九

下一页：白虎证四　太阳四十





* * *



原始资料来源互联网，中医世家网站整理。





白虎证四　太阳四十 《伤寒悬解》



* * *





白虎证四　太阳四十




【169】伤寒，无大热，口燥渴，心烦，背微恶寒者，白虎加人参汤主之。

表解，故无大热。背微恶寒，即前章表有寒也。阳乘阴位，而生里热，则阴乘阳位，而生表寒。远则客于肢节，近则浮于脊背，脊背肢节，皆阳位也。

上一页：白虎证三　太阳三十九

当前页：白虎证四　太阳四十

下一页：太阳风寒五苓散证　三章　（太阳入太阴去路）





* * *



原始资料来源互联网，中医世家网站整理。





太阳风寒五苓散证　三章　（太阳入太阴去路） 《伤寒悬解》



* * *





太阳风寒五苓散证　三章　（太阳入太阴去路）




太阳表证未解，而里有水气，小青龙、五苓散皆解表泻水之剂。而小青龙之表药，则用麻黄，五苓散之表药，则用桂枝，其里水则同，而表证之风寒则异也。小青龙但用麻黄发汗以泻水，其于大便微利者方用芫花，小便不利者方用茯苓，五苓散则兼用二苓、泽泻泻水以发汗。以风家内热，燥渴甚于伤寒，是以燥胜其湿，则火亦偏旺，湿胜其燥，则水亦偏多。其传阳明而用白虎，燥盛者也，其传太阴而用五苓，湿盛者也。伤寒多传太阴，病水者固众，中风多传阳明，病水者亦繁，此燥证之所以少而湿证之所以多也。温疫水证最多，亦以饮冷不消故也。



上一页：白虎证四　太阳四十

当前页：太阳风寒五苓散证　三章　（太阳入太阴去路）

下一页：五苓证一　太阳四十一





* * *



原始资料来源互联网，中医世家网站整理。





五苓证一　太阳四十一 《伤寒悬解》



* * *





五苓证一　太阳四十一




【74】中风，发热六七日，不解而烦，有表里证，渴欲饮水，水入则吐者，名曰水逆，五苓散主之。

中风，发热六七日，经尽不解，而且烦渴思饮，外而发热，是有表证，内而作渴，是有里证。内渴欲饮水，而水入则吐者，是有里水瘀停也，此名水逆。由旧水在中，而又得新水，以水济水，正其所恶，两水莫容，自当逆上也。五苓散，桂枝行经而发表，白术燥土而生津，二苓、泽泻行水而泻湿也。多服暖水，蒸泻皮毛，使宿水亦从汗散，表里皆愈矣。

〖五苓散〗十　（方【32】）

【32】五苓散

猪苓去皮　白术　茯苓　各十八铢　桂枝去皮，半两　泽泻一两六铢

上五味，为散，白饮和服方寸匕，日三服。多饮暖水，汗出愈。

上一页：太阳风寒五苓散证　三章　（太阳入太阴去路）

当前页：五苓证一　太阳四十一

下一页：五苓证二　太阳四十二





* * *



原始资料来源互联网，中医世家网站整理。





五苓证二　太阳四十二 《伤寒悬解》



* * *





五苓证二　太阳四十二




【73】伤寒，汗出而渴者，五苓散主之，不渴者，茯苓甘草汤主之。

伤寒汗后，阳虚湿动，君相二火浮升，故作燥渴。其渴者，湿邪较甚，故用五苓。

不渴者，湿邪较轻，茯苓甘草汤，苓、桂、姜、甘，泻水而疏木，和中而培土，防其

湿动而生水瘀也。

〖茯苓甘草汤〗十一　（方【33】）

【33】茯苓甘草汤

茯苓二两　桂枝去皮，二两　甘草炙，一两　生姜切，三两

上四味，以水四升，煮取二升，去滓，分温三服。

上一页：五苓证一　太阳四十一

当前页：五苓证二　太阳四十二

下一页：五苓证三　太阳四十三





* * *



原始资料来源互联网，中医世家网站整理。





五苓证三　太阳四十三 《伤寒悬解》



* * *





五苓证三　太阳四十三




【141】病在阳，应以汗解之，反以冷水噀之、灌之，其热被却不得去，弥更益烦，肉上粟起，意欲饮水，反不渴者，服文蛤散。若不差者，与五苓散。寒实结胸，无热证者，与三物小陷胸汤，方在太阳一百十七（方【53】）。白散亦可服。

五苓散证，水饮在内，郁格经阳，而生外热。病在阳分，应当以汗解之，使里水化汗，病可立愈。乃反以冷水噀之、灌之，皮肤得冷，汗孔皆阖，表热被冷水却逐，而不是外去，弥更益其烦躁。卫郁欲发，升于孔窍，而外寒阖秘，不能透发，于是冲突皮肤，肉上如粟粒凝起。经热内蒸，烦热作渴，意欲饮水，而停水在内，其实反不渴者，宜服文蛤散，文蛤利水解渴也。若不差者，则是水旺湿多，文蛤不能胜任，仍与五苓散。若寒邪上逆，实结胸膈，肺郁生热，而外无热证，则表邪已退，宜与小陷胸汤，黄连、栝萎，泻热而涤郁，半夏降逆而开结也。白散，桔梗、贝母清降其虚热，巴豆温破其实寒，令其涌泄而去，以绝根株，亦可服也。

〖文蛤散〗十二　（方【54】）

【54】文蛤散

文蛤五两

上一味为散，以沸汤和一方寸匕服。汤用五合。

〖白散〗十三　（方【55】）

【55】白散

桔梗三分　巴豆去皮心，熬黑，研如脂，一分　贝母三分

上三味为散，内巴豆，更于臼中杵之，以白饮和服。强人半钱匕，羸者减之。病在膈上必吐，在膈下必利。不利，进热粥一杯；利过不止，进冷粥一杯。身热、皮粟不解，欲引衣自覆；若以水之洗之，益令热劫不得出，当汗而不汗则烦。假令汗出已，腹中痛，与芍药三两如上法。

汗出腹痛者，血亡而木燥也，芍药清风木而润血燥。

上一页：五苓证二　太阳四十二

当前页：五苓证三　太阳四十三

下一页：太阳伤寒抵当证　四章　（太阳入阳明去路）





* * *



原始资料来源互联网，中医世家网站整理。





太阳伤寒抵当证　四章　（太阳入阳明去路） 《伤寒悬解》



* * *





太阳伤寒抵当证　四章　（太阳入阳明去路）




风寒外感，有上焦之热，有下焦之热，有气分之热，有血分之热。上焦气分之热，白虎可清，上焦血分之热，承气可下，而膀胱热结，病在下焦血分，则于承气而加破血之药，于是有桃核承气、抵当汤丸之设。

伤寒之病，在于卫气，气郁则生寒，中风之病，在乎营血，血郁则生热，热结血分，是中风之证，非伤寒之证也。至于阳盛之人，伤寒而有此，则抵当用丸而不用汤，以其下热不如中风之甚也。

上一页：五苓证三　太阳四十三

当前页：太阳伤寒抵当证　四章　（太阳入阳明去路）

下一页：桃核承气证一　太阳四十四





* * *



原始资料来源互联网，中医世家网站整理。





桃核承气证一　太阳四十四 《伤寒悬解》



* * *





桃核承气证一　太阳四十四




【106】太阳病不解，热结膀胱，其人如狂，血自下，下者愈。其外不解者，尚未可攻，当先解外，外解已，但小腹急结者，乃可攻之，宜桃核承气汤。

太阳病，表证不解，经热内蒸，而结于膀胱。膀胱者，太阳之腑，水腑不清，膀胱素有湿热，一因表郁，腑热内发，故表热随经而深结也。热结则其人如狂，缘膀胱热结，必入血室，血者心所生，胎君火而孕阳神，血热则心神扰乱，是以狂作也。若使瘀血自下，则热随血泄，不治而愈。不下，则宜攻之。如其外证不解者，尚未可攻，攻之恐表阳内陷，当先解外证。外证已除，但余小腹急结者，乃可攻之，宜桃核承气汤，桂枝、桃仁通经而破血，大黄、芒硝下瘀而泻湿，甘草保其中气也。

〖桃核承气汤〗十四　（方【44】）

【44】桃核承气汤

桃仁去皮尖，五十个　大黄四两　桂枝去皮，二两　甘草炙，二两　芒硝二两

上五味，以水七升，煮取二升半，去滓，内芒硝，更上火微沸，下火。先食温服五合，日三服，当微利。

上一页：太阳伤寒抵当证　四章　（太阳入阳明去路）

当前页：桃核承气证一　太阳四十四

下一页：抵当证二　太阳四十五





* * *



原始资料来源互联网，中医世家网站整理。





抵当证二　太阳四十五 《伤寒悬解》



* * *





抵当证二　太阳四十五




【124】太阳病六七日，表证犹存，脉微而沉，反不结胸，其人发狂者，以热在下焦，少腹当硬满，小便自利者，下血乃愈，所以然者，以太阳随经，瘀热在里故也，抵当汤主之。

六七日，经尽之期，表证犹存。脉微而沉，已无表脉。寸脉浮，关脉沉，当病结胸，乃反不结胸，而其人发狂者，以热不在上焦而在下焦也。热结下焦，其少腹当硬满。若是小便自利，是热结血分，下血乃愈。以太阳表邪，随经内入，瘀热在里，宜抵当汤，水蛭、虻虫、桃仁、大黄，破瘀而泻热也。

〖抵当汤〗十五　（方【49】）

【49】抵当汤

水蛭熬　虻虫去翅足，熬，各三十个　桃仁去皮尖，二十个　大黄酒洗，三两

上四味，以水五升，煮取三升，去滓，温服一升，不下更服。

上一页：桃核承气证一　太阳四十四

当前页：抵当证二　太阳四十五

下一页：抵当证三　太阳四十六





* * *



原始资料来源互联网，中医世家网站整理。





抵当证三　太阳四十六 《伤寒悬解》



* * *





抵当证三　太阳四十六




【125】太阳病，身黄，脉沉结，少腹硬，小便不利者，为无血也，小便自利，其人如狂，血证谛也，抵当汤主之。

身黄，脉沉结，少腹硬，是皆血瘀之脉证。血司于肝，血结木郁，贼伤己土，则发黄色，缘木主五色，入土为黄故也。然使小便不利，则三者乃膀胱湿热之瘀，是茵陈五苓证，非血证也，小便自利，其人如狂，血证已谛，故宜抵当。

上一页：抵当证二　太阳四十五

当前页：抵当证三　太阳四十六

下一页：抵当证四　太阳四十七





* * *



原始资料来源互联网，中医世家网站整理。





抵当证四　太阳四十七 《伤寒悬解》



* * *





抵当证四　太阳四十七




【126】伤寒有热，少腹满，应小便不利，今反利者，为有血也，当下之，不可余药，宜抵当丸。

身有热而少腹满，多是木郁阳陷，疏泄不行，应当小便不利，今反利者，是有血瘀，当下。然满而未硬，下不必急，减抵当之分两，变汤为丸，缓攻可也。

〖抵当丸〗十六　（方【50】）

【50】抵当丸

水蛭熬，二十个　虻虫熬，去翅足，二十个　桃仁去皮尖，二十五个　大黄酒洗，三两

上四味，捣分四丸。以水一升，煮一丸，取七合服之。晬时，当下血；若不下者，更服。

上一页：抵当证三　太阳四十六

当前页：抵当证四　太阳四十七

下一页：太阳传经　五章





* * *



原始资料来源互联网，中医世家网站整理。





太阳传经　五章 《伤寒悬解》



* * *





太阳传经　五章




伤寒、中风，一日太阳，二日阳明，三日少阳，四日太阴，五日少阴，六日厥阴，日传一经，六日而遍，此定数也。诸所谓不传者，言不传脏腑，并非不传经络。伤寒惟传经一事，讹谬百出，道理未为难解，自是医法不明耳。



上一页：抵当证四　太阳四十七

当前页：太阳传经　五章

下一页：传经一　太阳四十八





* * *



原始资料来源互联网，中医世家网站整理。





传经一　太阳四十八 《伤寒悬解》



* * *





传经一　太阳四十八




【58】大凡病，若发汗，若吐，若下，若亡血，若亡津液，阴阳自和者，必自愈。

发汗、吐、下、亡血、亡津，不无损伤，而邪退正复，阴阳调和，不至偏胜，必自愈也。病，非阴胜，则阳胜，和而不偏，所以自愈。

上一页：太阳传经　五章

当前页：传经一　太阳四十八

下一页：传经二　太阳四十九





* * *



原始资料来源互联网，中医世家网站整理。





传经二　太阳四十九 《伤寒悬解》



* * *





传经二　太阳四十九




【8】太阳病，头痛至七日以上自愈者，以行其经尽故也。若欲再作经者，针足阳明，使经不传，则愈。

七日以上自愈者，即发于阳者七日愈之谓。六日六经俱尽，故至七日自愈，《素问·热论》所谓七日太阳病衰，头痛少愈也。阳莫盛于阳明，阳明之经，阳郁热盛，则六经俱遍而郁热未衰，虽不入腑，而经邪犹旺，不肯外发，热必再传六经。针足即明之经，泻其郁热，则经不再传，自然愈矣。

上一页：传经一　太阳四十八

当前页：传经二　太阳四十九

下一页：传经三　太阳五十





* * *



原始资料来源互联网，中医世家网站整理。





传经三　太阳五十 《伤寒悬解》



* * *





传经三　太阳五十




【10】风家，表解而不了了者，十二日愈。

《素问·热论》：七日巨阳病衰，头痛少愈。八日阳明病衰，身热少愈。九日少阳病衰，耳聋微闻。十日太阴病衰，腹减如故，则思饮食。十一日少阴病衰，渴止不满，舌干已而嚏。十二日厥阴病衰，囊纵，少腹微下，大气皆去，病已愈矣。中风表解，自当即愈，设不了了，则余热未尽，俟至十二日经邪尽解，无不愈矣。

风寒与温热之病，里气不同，而其经脉之络属，伤受之日期，无有不同也。

上一页：传经二　太阳四十九

当前页：传经三　太阳五十

下一页：传经四　太阳五十一





* * *



原始资料来源互联网，中医世家网站整理。





传经四　太阳五十一 《伤寒悬解》



* * *





传经四　太阳五十一




【5】伤寒二三日，阳明、少阳证不见者，为不传也。

伤寒，一日太阳，二日阳明，三日少阳，此定法也，二日、三日，无不传阳明、少阳之理！若阳明、少阳之里证不见者，是但传三阳之经，而不传阳明之府也。

阳明病，皆腑病，非经病，故曰阳明之为病，胃家实也。胃家一实，则病邪归腑，终始不迁，虽未尝不传三阴之经，而不复入三阴之脏，所谓阳明中土，万物所归，无所复传，以其阳尽而阴退也。至于葛根汤证，则腑病之连经，而胃热之未实者。即其桂枝、麻黄二证，亦阳明之经病，未成阳实之腑病者也。二三日中，不见阳明胃家实证，此为不传阳明之腑也。

少阳病，小柴胡证，皆脏腑病之连经，亦非但是经病，缘脏腑经络，表里郁迫，故柴胡诸证，久而不罢。有至八九日，以及十三日，且有过经十余日者。若不连脏腑，但在经络，则三日少阳，四日已见太阴经病证，五日己见少阴经病证，六日经尽而汗解，何得少阳一经之证，如此久远，而不退乎？即其麻黄一证，亦少阳之经病，未成内连脏腑之证者也。二三日中，不见少阳柴胡证，此亦为不传阳明之腑也。

上一页：传经三　太阳五十

当前页：传经四　太阳五十一

下一页：传经五　太阳五十二





* * *



原始资料来源互联网，中医世家网站整理。





传经五　太阳五十二 《伤寒悬解》



* * *





传经五　太阳五十二




【4】伤寒一日，太阳受之，脉若静者，为不传，颇欲吐，若烦躁，脉急数者，为传也。

浮紧之脉，断不能静，设脉若安静者，为不内传。若经邪郁迫阳明、少阳之经，胃气上逆，颇欲作吐，与夫烦躁不宁，脉候急数者，是其表邪束迫之重，与经气郁遏之极，此为必将内传也。

太阳经病，里气和平，阳不偏盛，则不内传于腑，阴不偏盛，则不内传于脏。伤寒一日，太阳受之，脉若安静者，为不传，谓不传于脏腑，非谓不传于六经也。程氏以为温病传经，伤寒不传经。果不传经，是伤寒一日，病在太阳，若脉候安静，则一日而汗解也，既是伤寒，安有一日即解之理！若不经汗解，六经部次相连，安有太阳既病，但在此经，绝不捱经而内传者乎！其谓数日仍在太阳，数日方过阳明，支离不通矣，又言或从太阳而阳明，或从太阳而少阳。阳明在太阳、少阳之间，既过阳明而传少阳，阳明何以不病？若不过阳明，何由而及少阳？后世庸妄，归有直中阴经之说，未知三阳在表，何由超越三阳而内及阴经也。此皆下愚之胡谈，不足深辨也。

上一页：传经四　太阳五十一

当前页：传经五　太阳五十二

下一页：太阳解期　一章　太阳五十三





* * *



原始资料来源互联网，中医世家网站整理。





太阳解期　一章　太阳五十三 《伤寒悬解》



* * *





太阳解期　一章　太阳五十三




【9】太阳病，欲解时，从巳至未上。

巳、午、未，太阳得令之时，故解于此。

上一页：传经五　太阳五十二

当前页：太阳解期　一章　太阳五十三

下一页：太阳坏病





* * *



原始资料来源互联网，中医世家网站整理。





太阳坏病 《伤寒悬解》



* * *





太阳坏病




太阳风寒，有正治之法，桂枝、麻黄是也。阳偏盛者，恐异日之入阳明，则有大青龙、白虎汤，早清其燥热。阴偏盛者，恐异日之入三阴，则有小青龙、五苓散，预去其湿寒。处治不差，病在太阳一经，自当应药而解，不成坏病。

医不知此，实其实而虚其虚，若汗、若吐、若下、若温针，补泻异施，遂成坏病，非复太阳本色矣。坏病者，即后日之阳明与三阴也。阳盛而泻其阴，则入阳明，阴盛而亡其阳，则入三阴，桂枝、麻黄之证，变为亢阳孤阴，是以曰坏。

至于阳明，俟其腑热内实，一下而愈，犹为逆中之顺。然而腑邪伤阴，失于急下，亦伏死机，则顺中之逆，正自不少。若夫三阴，阴盛阳负，动罹危亡，则逆居强半，而顺不十三。仲景于是有救逆之法，随证处治，转逆为从，玄通微妙，良工苦心矣。

上一页：太阳解期　一章　太阳五十三

当前页：太阳坏病

下一页：提纲　二章





* * *



原始资料来源互联网，中医世家网站整理。





提纲　二章 《伤寒悬解》



* * *





提纲　二章




桂枝、麻黄，太阳风寒主方也。若至三日之久，正将入阳明、太阴之期，业经汗、下、温针，而病仍不解，则事当大坏，未必犹在太阳。即太阳未罢，而亦未必尚属太阳桂、麻之证，是宜审观脉证，另立新法，故总立坏病之纲，详开救逆之门也。



上一页：太阳坏病

当前页：提纲　二章

下一页：太阳坏病提纲一　太阳五十四





* * *



原始资料来源互联网，中医世家网站整理。





太阳坏病提纲一　太阳五十四 《伤寒悬解》



* * *





太阳坏病提纲一　太阳五十四




【16】太阳病三日，已发汗，若吐，若下，若温针，仍不解者，此为坏病，桂枝不中与也，观其脉证，知犯何逆，随证治之。

太阳病，治之得法，当解于本经，不至入腑传脏，而成坏病。若至三日之久，已经发汗、吐、下、温针诸治，而病不解，则不在太阳，定缘误治，入别经而成坏病。当观其脉证，知其所犯何逆，随证治之。曰坏病者，非太阳之本病故也。

上一页：提纲　二章

当前页：太阳坏病提纲一　太阳五十四

下一页：坏病提纲二　太阳五十五





* * *



原始资料来源互联网，中医世家网站整理。





坏病提纲二　太阳五十五 《伤寒悬解》



* * *





坏病提纲二　太阳五十五




【90】本发汗，而复下之，此为逆也。若先发汗，治不为逆。先本下之，而复汗之，为逆。若先下之，治不为逆。

申明上章逆字之义。风寒外闭，宜辛温发散而不宜下，燥热内结，宜苦寒攻下而不宜汗。若表邪未解，里邪复盛，则宜先汗而后下，若里邪急迫，表邪轻微，则宜先下而后汗，错则成逆矣。若治法得宜，先后不失，不为逆也。

上一页：太阳坏病提纲一　太阳五十四

当前页：坏病提纲二　太阳五十五

下一页：太阳坏病入阳明去路　十五章





* * *



原始资料来源互联网，中医世家网站整理。





太阳坏病入阳明去路　十五章 《伤寒悬解》



* * *





太阳坏病入阳明去路　十五章




阳明从燥金化气，阳旺之人，表郁则燥动。然不经误治，津液未耗，燥气之作，何至遽盛？及其汗、下、温针，伤津亡液，燥气大发，经腑合邪，乃成下证。虽不如三阴之险，然阴亏阳亢，亦伏危机，未可率然也。



上一页：坏病提纲二　太阳五十五

当前页：太阳坏病入阳明去路　十五章

下一页：太阳坏病入阳明桂枝证一　太阳五十六





* * *



原始资料来源互联网，中医世家网站整理。





太阳坏病入阳明桂枝证一　太阳五十六 《伤寒悬解》



* * *





太阳坏病入阳明桂枝证一　太阳五十六




【45】太阳病，先发汗不解，而复下之，脉浮者，不愈。浮为在外，而反下之，故令不愈。今脉浮，故知在外，当须解外则愈，桂枝汤主之。方在太阳五（方【1】）。

太阳病，先发汗不解，而复下之，设内有腑热，则下之当愈，若使脉浮，则表邪未解，必不能愈。以浮为邪在表，遗其外邪，而反下之，故令不愈。当须解外则愈，宜主桂枝也。

此太阳表证未罢，而内有腑证，固当下也，然必外解，而后可下。若发汗未解，而遽下之，设脉犹见浮，则外必不愈，故仍以桂枝解外。

上一页：太阳坏病入阳明去路　十五章

当前页：太阳坏病入阳明桂枝证一　太阳五十六

下一页：发汗亡津证二　太阳五十七





* * *



原始资料来源互联网，中医世家网站整理。





发汗亡津证二　太阳五十七 《伤寒悬解》



* * *





发汗亡津证二　太阳五十七




【59】大下之后，复发汗，小便不利者，亡津液故也。勿治之，得小便利，必自愈。

膀胱者，州都之官，津液藏焉，气化则能出矣。土湿金郁，气不化水，土湿木郁，不能行水，皆令小便不利。小青龙、五苓散证之小便不利，悉缘土湿而水停，则小便之不利，必因湿旺。若汗下之后，而见小便之不利，是津液亡泄，澡而非湿也。然别无热渴之证，则其燥未甚，勿用治之，俟其津液续复，得小便一利，必自愈也。

汗下之后，小便不利，阳虚之人，则阳亡而病湿，阴虚之人，则阴亡而伤燥，此不见阳亡湿动之证，故知是亡津伤燥也。此亦人参白虎证，而燥热未作，则病势最轻，故不须治之。

上一页：太阳坏病入阳明桂枝证一　太阳五十六

当前页：发汗亡津证二　太阳五十七

下一页：麻杏甘石证三　太阳五十八





* * *



原始资料来源互联网，中医世家网站整理。





麻杏甘石证三　太阳五十八 《伤寒悬解》



* * *





麻杏甘石证三　太阳五十八




【63】发汗后，不可更行桂枝汤，若汗出而喘，无大热者，可与麻黄杏仁甘草石膏汤主之。

汗后表寒未解，郁其肺气，热蒸皮毛，窍开而不能透泄，故汗出而喘，表得汗泄，故外无大热。麻黄发表，杏仁降逆，石膏清金，甘草培土，则表里俱解矣。此大青龙证之轻者，以在汗后，故不用青龙。

汗后不可更行桂枝，亦大概言之，他如发汗已解，半日许复烦，可更发汗，宜桂枝汤，未尝必禁桂枝也。

〖麻黄杏仁甘草石膏汤〗十七　（方【25】）

【25】麻黄杏仁甘草石膏汤

麻黄去节，四两　杏仁去皮尖，五十个　甘草炙，二两　石膏碎，绵裹，半斤

上四味，以水七升，煮麻黄，减二升，去上沫，内诸药，煮取二升，去滓，温服一升。

上一页：发汗亡津证二　太阳五十七

当前页：麻杏甘石证三　太阳五十八

下一页：汗后作喘证四　太阳五十九





* * *



原始资料来源互联网，中医世家网站整理。





汗后作喘证四　太阳五十九 《伤寒悬解》



* * *





汗后作喘证四　太阳五十九




【75】发汗后，饮水多者，必喘，以水灌之，亦喘。

推原上章喘字之义。汗出亡津液，燥渴饮水，饮水太多，而汗后阳虚，不能消散，水停则肺气壅遏，故必喘。以水灌之，皮毛外闭，肺气郁阻，故亦喘也。

上一页：麻杏甘石证三　太阳五十八

当前页：汗后作喘证四　太阳五十九

下一页：麻杏甘石证五　太阳六十





* * *



原始资料来源互联网，中医世家网站整理。





麻杏甘石证五　太阳六十 《伤寒悬解》



* * *





麻杏甘石证五　太阳六十




【162】下后，不可更行桂枝汤，若汗出而喘，无大热者，可与麻黄杏仁甘草石膏汤主之。

下后表寒未解，郁其肺气，肺郁生热，蒸发皮毛，而不能透泄，故汗出而喘。表寒里热，宜麻杏甘石双解之可也。

下后不可更行桂枝，亦大概言之。他如伤寒医下之，续得下利清谷章，救表宜桂枝汤，又，伤寒大下后复汗，心下痞章，解表宜桂枝汤，太阳病，先发汗不解，而复下之，脉浮者，不愈章，当须解外则愈，桂枝汤主之，未尝必禁桂枝也。

上一页：汗后作喘证四　太阳五十九

当前页：麻杏甘石证五　太阳六十

下一页：人参白虎证六　太阳六十一





* * *



原始资料来源互联网，中医世家网站整理。





人参白虎证六　太阳六十一 《伤寒悬解》



* * *





人参白虎证六　太阳六十一




【26】服桂枝汤，大汗出后，大烦揭不解，脉洪大者，白虎加人参汤主之。方在太阳三十九（方【8】）。

服桂枝汤后，汗出表解，而津液亡泄，里热则增，是宜白虎清里。而大汗之后，大作烦渴，而脉又洪大，是亡津而气亦泄也。津由气化，《灵枢·决气》：上焦开发，宣五谷味，熏肤，充身，泽毛，若雾露之溉，是为气，此当益气以生津，故加人参。《素问·评热论》：脉躁疾，不为汗衰者死，以精气消亡，无以渗灌其枯燥也。白虎而加人参，使清气降洒，化而为露，滋润枯涸，涤洗烦躁，莫善于此矣。

上一页：麻杏甘石证五　太阳六十

当前页：人参白虎证六　太阳六十一

下一页：人参白虎证七　太阳六十二





* * *



原始资料来源互联网，中医世家网站整理。





人参白虎证七　太阳六十二 《伤寒悬解》



* * *





人参白虎证七　太阳六十二




【168】伤寒，若吐若下后，七八日不解，热结在里，表里俱热，时时恶风，大渴，舌上干燥而烦，欲饮水数升者，白虎加人参汤主之。方在太阳三十九（方【8】）。

吐下之后，气夺津伤，七八日不解，燥热内盛，而自里达表，表里俱热，热蒸窍泄，时时恶风，舌上干燥，而心内焦烦，欲饮水数升之多，主以人参白虎，清金而泻热，化气而生津也。

上一页：人参白虎证六　太阳六十一

当前页：人参白虎证七　太阳六十二

下一页：表里俱虚证八　太阳六十三





* * *



原始资料来源互联网，中医世家网站整理。





表里俱虚证八　太阳六十三 《伤寒悬解》



* * *





表里俱虚证八　太阳六十三




【93】太阳病，先下之而不愈，因复发汗，以此表里俱虚，其人因致冒，冒家汗出则自愈，所以然者，汗出表和故也。得里未和，然后下之。

太阳病，先下之而不愈，伤其阴液，因复发汗，伤其阳津，表阳里阴，以此俱虚。表阳虚则阴气外束，里阴虚则阳气内郁，阳气内郁而不外达，其人因致昏冒，冒家汗出则自愈，所以然者，汗出则卫气外达，经脉和畅，阴退而阳宣也。表和之后，得里未和，然后下之。

上一页：人参白虎证七　太阳六十二

当前页：表里俱虚证八　太阳六十三

下一页：调胃承气证九　太阳六十四





* * *



原始资料来源互联网，中医世家网站整理。





调胃承气证九　太阳六十四 《伤寒悬解》



* * *





调胃承气证九　太阳六十四




【70】发汗后，恶寒者，虚故也。不恶寒，反恶热者，实也，当和胃气，与调胃承气汤。方在阳明二十（方【13】）。

阳虚之人，汗则亡阳，阴虚之人，汗则亡阴。汗后恶寒者，气泄而阳虚故也，故防入少阴，不恶寒，反恶热者，津伤而阳实故也，是已入阳明，将成大承气证，宜早以调胃承气和其胃气，预夺其实也。

上一页：表里俱虚证八　太阳六十三

当前页：调胃承气证九　太阳六十四

下一页：阴阳俱虚证十　太阳六十五





* * *



原始资料来源互联网，中医世家网站整理。





阴阳俱虚证十　太阳六十五 《伤寒悬解》



* * *





阴阳俱虚证十　太阳六十五




【111】太阳病中风，以火劫发汗，邪风被火热，血气流溢，失其常度，两阳相熏灼，其身发黄，阳盛则欲衄，阴虚则小便难，阴阳俱虚竭，身体则枯燥，但头汗出，齐颈而还，腹满微喘，口干咽烂，或不大便，久则谵语，甚者至哕，手足躁扰，捻衣摸床，小便利者，其人可治。

太阳中风，以火劫发汗，邪风一被火热，血气流溢，而失其常度，外劫之火与内郁之阳，两相熏灼，其身发黄。上之阳盛则欲衄，下之阴虚则小便难。阴液阳津，俱至虚竭，身体则枯燥不润。阳气上燔，但头汗出，际颈而还。里气膹郁，而为胀满。肺气壅阻，而为微喘。火炎于上，口干而咽烂，其时或不大便。久则卫郁莫泄，浊气熏心，而为谵语。甚者胃气冲逆，而为呕哕，或手足躁扰，捻衣摸床，凡此诸证，总以表里壅遏，热无泄路，故郁闷懊憹烦乱如是。宜以辛凉之药，双泄表里。若小便利者，是阴气未绝，其人可治也。

此证湿热郁蒸，宜以麻黄、石膏泻其表热，大黄、芒硝泻其里热，半夏、生姜降其逆，猪苓、滑石渗其湿，表里双清，则神气慧爽矣。

上一页：调胃承气证九　太阳六十四

当前页：阴阳俱虚证十　太阳六十五

下一页：火热入胃证十一　太阳六十六





* * *



原始资料来源互联网，中医世家网站整理。





火热入胃证十一　太阳六十六 《伤寒悬解》



* * *





火热入胃证十一　太阳六十六




【110】太阳病二日，反躁，反熨其背，而大汗出，火热入胃，胃中水竭，躁烦，必发谵语。十余日，振栗，自下利者，此为欲解也。故其汗，从腰以下不得汗，欲小便不得，反呕，欲失溲，足下恶风，大便硬，小便当数而反不数，及大便已，头卓然而痛，其人足心必热，谷气下流故也。

太阳病，皮毛被感，表郁为热，内尚无热。俟其表热传胃，日久失清，乃见烦躁。今二日之内，方入阳明，不应躁而反躁，其胃阳素盛可知。乃不用清凉，反熨其背，而大汗出。火炎就燥，邪热入胃，胃中水竭，乃生烦躁。燥热熏心，必发谵语。若十余日后，微阴内复，忽振栗而自下利，则胃热下泄，此为欲解也。方其熨背取汗，火热蒸腾，上虽热而下则寒，故从腰以下绝无汗意。外寒郁其内热，故膀胱闭涩，欲小便而不得。阳气升泄，不根于水，膀胱无约，时欲失溲，如此则小便当数而反不数者，津液枯也。水枯则大便干硬。便干肠结，胃热不得下达，故气逆作呕。火热上逆，故足下逆冷而恶风寒。及振栗下利，大便已行，则谷气宣畅四达，头痛而火从上散，足热而阳从下达，胃中燥热，解散无余，缘谷气以便通而下流故也。便通而头痛者，如炉底壅塞，火焰不升，一通则火即上炎也。

上一页：阴阳俱虚证十　太阳六十五

当前页：火热入胃证十一　太阳六十六

下一页：火邪圊血证十二　太阳六十七





* * *



原始资料来源互联网，中医世家网站整理。





火邪圊血证十二　太阳六十七 《伤寒悬解》



* * *





火邪圊血证十二　太阳六十七




【114】太阳病，以火熏之，不得汗，其人必躁，到经不解，必清血，名为火邪。清与圊同。

太阳病，当以汗解，乃以火熏之，又不得汗，内热愈增，其人必躁。到经尽之期，当解而不解，热伤血分，必当圊血，此名火邪也。

上一页：火热入胃证十一　太阳六十六

当前页：火邪圊血证十二　太阳六十七

下一页：火逆助邪证十三　太阳六十八





* * *



原始资料来源互联网，中医世家网站整理。





火逆助邪证十三　太阳六十八 《伤寒悬解》



* * *





火逆助邪证十三　太阳六十八




【116】脉浮，宜以汗解，用火灸之，邪无从出，因火而盛，病从腰以下必重而痹，名火逆也。

脉浮，宜以汗解，乃用火灸之，邪无从出，因外火而更盛，病从腰以下必重浊而痹塞，此名火逆。

上一页：火邪圊血证十二　太阳六十七

当前页：火逆助邪证十三　太阳六十八

下一页：火逆吐血证十四　太阳六十九





* * *



原始资料来源互联网，中医世家网站整理。





火逆吐血证十四　太阳六十九 《伤寒悬解》



* * *





火逆吐血证十四　太阳六十九




【115】脉浮热甚，反灸之，此为实，实以虚治，因火而动，故咽燥吐血。

脉浮热甚，当汗之以泻其热，反灸之，此为实证。实证而用灸，是实以虚治也，内之实热，因外火而大动，必伤阴气，故咽燥而吐血。

上一页：火逆助邪证十三　太阳六十八

当前页：火逆吐血证十四　太阳六十九

下一页：火邪内攻证十五　太阳七十





* * *



原始资料来源互联网，中医世家网站整理。





火邪内攻证十五　太阳七十 《伤寒悬解》



* * *





火邪内攻证十五　太阳七十




【116】微数之脉，慎不可灸，因火为邪，则为烦逆，追虚逐实，血散脉中。火气虽微，内攻有力，焦骨伤筋，血难复也。

微数之脉，营血虚亏，慎不可灸，误灸而因火为邪，则为烦躁而气逆。追阴气之已虚，逐阳火之原实，因令血散脉中，耗亡失守。一灸之火虽微，而其煎熬内攻，则甚有力，焦骨伤筋，日就枯槁，营血消烁，终难复旧也。

上一页：火逆吐血证十四　太阳六十九

当前页：火邪内攻证十五　太阳七十

下一页：太阳坏病入太阴去路　二十一章





* * *



原始资料来源互联网，中医世家网站整理。





太阳坏病入太阴去路　二十一章 《伤寒悬解》



* * *





太阳坏病入太阴去路　二十一章




太阴以湿土主令，阴盛之人，病在太阳，表郁则湿动。然不经误治，则胃阳未亏，湿气之作，犹俟渐成。及夫汗、下、温针，阳亡阴旺，湿邪勃兴，土败水侮，危证叠出，防微杜渐之法，不可不亟讲也。



上一页：火邪内攻证十五　太阳七十

当前页：太阳坏病入太阴去路　二十一章

下一页：太阳坏病入太阴五苓散证一　太阳七十一





* * *



原始资料来源互联网，中医世家网站整理。





太阳坏病入太阴五苓散证一　太阳七十一 《伤寒悬解》



* * *





太阳坏病入太阴五苓散证一　太阳七十一




【71】太阳病，发汗后，大汗出，胃中干燥，烦不得眠，欲得饮水者，少少与之，令胃气和则愈。此太阳入阳明去路，将成白虎证者。若脉浮，小便不利，热微消渴者，五苓散主之。方在太阳四十一（方【32】）。

发汗后，阳盛之人，阴亡土燥，则入阳明，而成白虎证，阴盛之人，阳亡土湿，则入太阴，而成五苓证。如汗后胃中干燥，烦不得眠，欲得饮水，此将来之人参白虎证也，宜少少与饮，以在大汗之后，阳气新虚也。设燥热已甚，少水不救盛火，则用白虎，若燥热未甚，得少水和胃，则烦渴自愈，无事白虎也。若汗后脉浮，小便不利，热微消渴，则太阴之象已见端倪，宜以五苓燥土而行水。盖阳格于外，表证未解，是以脉浮。湿动于内，木气不达，是以小便不利。木郁风动，耗伤肺津，是以消渴。此之消渴，消少水而频饮，不能大消，以其湿盛而热微也。

上一页：太阳坏病入太阴去路　二十一章

当前页：太阳坏病入太阴五苓散证一　太阳七十一

下一页：五苓散证二　太阳七十二





* * *



原始资料来源互联网，中医世家网站整理。





五苓散证二　太阳七十二 《伤寒悬解》



* * *





五苓散证二　太阳七十二




【72】发汗已，脉浮数，烦渴者，五苓散主之。方在太阳四十一（方【32】）。

发汗已，热随汗散，乃脉见浮数而证见烦渴，是汗出阳虚，土湿而火升也。盖火秘阳蛰，全恃乎土，阳亡湿动，肺胃不降，君火升炎，故脉证如此，宜以五苓燥土泻湿。若未汗而见浮数烦渴之脉证，则宜大青龙而不宜五苓矣。

上一页：太阳坏病入太阴五苓散证一　太阳七十一

当前页：五苓散证二　太阳七十二

下一页：甘草干姜证三　太阳七十三





* * *



原始资料来源互联网，中医世家网站整理。





甘草干姜证三　太阳七十三 《伤寒悬解》



* * *





甘草干姜证三　太阳七十三




【29】伤寒脉浮，自汗出，小便数，心烦，微恶寒，脚挛急，反与桂枝汤，欲攻其表，此误也。得之便厥，咽中干，躁烦吐逆者，作甘草干姜汤与之，以复其阳。若厥愈足温者，更作芍药甘草汤与之，其脚即伸。若胃气不和，谵语者，少与调胃承气汤（方【13】）。若重发汗，复加烧针者，四逆汤主之。方在太阴三（方【14】）。

脉浮自汗，里热外泄也。小便数，则大便必硬。心烦者，胃热之熏冲也。阳明病，虽得之一日，恶寒将自罢，即自汗出而恶热。微恶寒者，表未全解，自汗虽出，而未能遽发也，亦是调胃承气证。阳明篇上：太阳病，若吐，若下，若发汗，微烦，小便数，大便因硬，与小承气汤和之愈。阳明病，不吐不下，心烦者，可与调胃承气汤，即此证。医以脉浮自汗，病象太阳中风证，反与桂枝汤加附子而增桂枝，以攻其表，此大误也。得之汗多阳亡，使手足厥冷，咽喉干燥，阳气离根而生烦燥，胃气上逆而作呕吐。作甘草干姜汤与之，甘草培土而补中，干姜温胃而降逆，阳回肢暖，是以厥愈足温。其脚之挛急，缘其木燥而筋缩也。更作芍药甘草汤与之，甘草舒筋而缓急，芍药清风而润燥，其脚自伸。若胃气不和，土燥谵语，少与调胃承气，则胃气调和矣。桂枝发汗，是为一逆，若不以姜甘回阳，而重发其汗，或复加烧针，以大亡其阳，是为再逆，当速用四逆以回阳，姜甘加附子，水土双温也。

〖甘草干姜汤〗十八　（方【11】）

【11】甘草干姜汤

甘草炙，四两　干姜二两

上二味，以水三升，煮取一升五合，去滓，分温再服。

〖芍药甘草汤〗十九　（方【12】）

【12】芍药甘草汤

白芍药　甘草炙，　各四两

上二味，以水三升，煮取一升五合，去滓，分温再服。

上一页：五苓散证二　太阳七十二

当前页：甘草干姜证三　太阳七十三

下一页：甘草干姜证四　太阳七十四





* * *



原始资料来源互联网，中医世家网站整理。





甘草干姜证四　太阳七十四 《伤寒悬解》



* * *





甘草干姜证四　太阳七十四




【30】问曰：证象阳旦，按法治之而增剧，厥逆，咽中干，两胫拘急而谵语。师言：夜半手足当温，两脚当伸。后如师言。何以知此？答曰：寸口脉浮而大，浮则为风，大则为虚，风则生微热，虚则两胫挛。病证象桂枝，因加附子参其间，增桂令汗出，附子温经，亡阳故也。厥逆，咽中干，烦躁，阳明内结，谵语烦乱。更饮甘草干姜汤，夜半阳气还，两足当温，胫尚微拘急，重与芍药甘草汤，尔乃胫伸，以承气汤微溏，则止其谵语，故知病可愈。

此复述上章，设为问答。证象阳旦，即证象桂枝之互文（《金匮》：产后中风，数十日不解，头痛，恶寒，时时有热，干呕，汗出，虽久，阳旦证续在耳，可与阳旦汤。林亿以为即桂枝汤，按证是桂枝汤无疑）。按法治之，即上章以桂枝攻其表及此章因加附子增桂令汗出也。寸口脉浮而大，浮则为风，大则为虚，载在脉法，脉法：寸口脉浮而紧，浮则为风，紧则为寒，脉弦而大，大则为芤，芤则为虚也。所谓风则浮虚也（脉法语）。风则生其微热，虚则两胫挛急，病与桂枝汤证形象符合，而热微足挛，又似阳虚，因增桂枝而加附子，以发其表。附子温经，汗多亡阳，是以厥逆咽干，而生烦躁，汗出津枯，胃腑燥结，是以谵语烦乱。不知寸口脉浮大，是阳明之里实，（阳明篇：大便硬者，脉浮而缓，为阳明病。伤寒二日，阳明脉大。三阳合病，脉浮而大），而非太阳之表虚，误以桂附发汗，重亡其阳，里实变而为里虚。更饮甘草干姜，阳回足温，重与芍药甘草汤，即胫伸，少与调胃承气，变结粪为微溏，止其谵语，药良法精，应手愈矣，何不可知之有！喻嘉言误会阳旦、阴旦二汤，谓桂枝加黄芩为阳旦汤，加桂枝为阴旦汤。按法用之，即桂枝加黄芩之法，所以得之便厥，误在黄芩，仲景即行桂枝之法，增桂枝令其汗出，更加附子温经，悖缪极矣！嗣后医书俱袭其说，皆载阳旦、阴旦二方，不通之至！仲景自有桂枝加桂汤，不名阴旦。阴旦之名，荒唐怪诞，所谓不知而妄作也。

上一页：甘草干姜证三　太阳七十三

当前页：甘草干姜证四　太阳七十四

下一页：汗后吐逆证五　太阳七十五





* * *



原始资料来源互联网，中医世家网站整理。





汗后吐逆证五　太阳七十五 《伤寒悬解》



* * *





汗后吐逆证五　太阳七十五




【76】发汗后，水药不得入口为逆，若更发汗，必吐下不止。

汗出阳泄，土败胃逆，水药不得入口，是谓逆治。若更发汗，阳败土崩，太阴吐利之证，必将俱作，无有止期矣。

上一页：甘草干姜证四　太阳七十四

当前页：汗后吐逆证五　太阳七十五

下一页：汗后吐逆证六　太阳七十六





* * *



原始资料来源互联网，中医世家网站整理。





汗后吐逆证六　太阳七十六 《伤寒悬解》



* * *





汗后吐逆证六　太阳七十六




【122】病人脉数，数为热，当消谷引食，而反吐者，此以发汗令阳气微，膈气虚，脉乃数也。数为客热，不能消谷，以胃中虚冷，故吐也。

阴阳互根，阳虚脱根，升浮于上，是以脉数。数为客热升浮，不能消化水谷，故作呕吐，缘其阳亡而胃中虚冷也。

上一页：汗后吐逆证五　太阳七十五

当前页：汗后吐逆证六　太阳七十六

下一页：吐后生烦证七　太阳七十七





* * *



原始资料来源互联网，中医世家网站整理。





吐后生烦证七　太阳七十七 《伤寒悬解》



* * *





吐后生烦证七　太阳七十七




【121】太阳病，吐之，但太阳病，当恶寒，今反不恶寒，不欲近衣，此为吐之内烦也。

太阳病，伤寒、中风，表邪外闭，营卫不达，当见恶寒。吐伤胃气，里阳上逆，外达皮毛，故反不恶寒，而欲去衣被。此为吐之令阳火离根，而内烦故也。

上一页：汗后吐逆证六　太阳七十六

当前页：吐后生烦证七　太阳七十七

下一页：吐后作吐证八　太阳七十八





* * *



原始资料来源互联网，中医世家网站整理。





吐后作吐证八　太阳七十八 《伤寒悬解》



* * *





吐后作吐证八　太阳七十八




【120】太阳病，当恶寒发热，今身自汗出，不恶寒发热，关上脉细数者，以医吐之过也。一二日吐之者，腹中饥，口不能食，三四日吐之者，不喜糜粥，欲食冷食，朝食暮吐，以医吐之所致也，此为小逆。

吐伤胃阳，虚浮无根，故关脉细数。一二日胃病尚浅，吐则伤轻，胃中虚馁，故饥。而胃气上升，故不能食。三四日胃病颇深，吐则伤重，阳火虚浮，故不喜糜粥，欲食冷食。而胃中虚冷，不能化谷，故朝食暮吐。此亦过吐伤胃，是谓小逆，迟则微阳续复，逆气乃下也。

汗、吐、下、温针诸逆之中，惟吐为轻。凡胸腹之内，腐败壅塞，隔碍真阳，郁闷懊憹，头痛心烦，吐之清气通畅，即刻轻安，最妙之法。即吐之过当，中虚内烦，亦无汗下亡阳诸祸，一温中气，虚烦立止，最易治疗，故曰小逆也。

上一页：吐后生烦证七　太阳七十七

当前页：吐后作吐证八　太阳七十八

下一页：身疼下利证九　太阳七十九





* * *



原始资料来源互联网，中医世家网站整理。





身疼下利证九　太阳七十九 《伤寒悬解》



* * *





身疼下利证九　太阳七十九




【91】伤寒，医下之，续得下利清谷不止，身疼痛者，急当救里，后身疼痛，清便自调者，急当救表，救里宜四逆汤，方在太阴三（方【14】）。救表宜桂枝汤。方在太阳五（方【1】）。

伤寒表病，下之败其里阳，续得下利清谷不止，已成太阴自利，而身体疼痛，表证未解，是表里皆病。然急当救里，不暇及表也，救里之后，利止便调，然后表之。身疼痛者，急当救里，盖表邪不解，恐里阴复郁而生寒，故救之宜急。救里宜四逆以温中，救表宜桂枝以解外。伤寒而不用麻黄者，里阳既虚，不敢过汗也。此与太阴下利腹胀满章彼此互文。救表即攻表，攻表即发表。

上一页：吐后作吐证八　太阳七十八

当前页：身疼下利证九　太阳七十九

下一页：新加汤证十　太阳八十





* * *



原始资料来源互联网，中医世家网站整理。





新加汤证十　太阳八十 《伤寒悬解》



* * *





新加汤证十　太阳八十




【62】发汗后，身疼痛，脉沉迟者，桂枝加芍药生姜各一两人参三两新加汤主之。

汗泄血中温气，阳虚肝陷，故脉沉迟，经脉凝涩，风木郁遏，故身疼痛。新加汤，甘草补其脾精，桂枝达其肝气，芍药清风木之燥，生姜行经络之瘀，人参补肝脾之阳，以温营血而充经脉也。

〖新加汤〗二十　（方【24】）

【24】桂枝加芍药生姜各一两人参三两新加汤

桂枝去皮，三两　芍药四两　甘草炙，二两　人参三两　大枣擘，十二枚　生姜四两

上六味，以水一斗二升，煮取三升，去滓，温服一升。本云桂枝汤，今加芍药生姜人参。

于桂枝汤内加芍药、生姜各一两，人参三两，余依前法。

上一页：身疼下利证九　太阳七十九

当前页：新加汤证十　太阳八十

下一页：葛根连芩证十一　太阳八十一





* * *



原始资料来源互联网，中医世家网站整理。





葛根连芩证十一　太阳八十一 《伤寒悬解》



* * *





葛根连芩证十一　太阳八十一




【34】太阳病，桂枝证，医反下之，利遂不止，脉促者，表未解也，喘而汗出者，葛根黄连黄芩汤主之。

太阳病，桂枝证，有表邪而无里邪，医反下之，败其中气，利遂不止，此当温里。若脉促者，是表未解也。盖病在经络，不解表而攻里，表阳乘里虚而内陷，为里阴所拒，不得下达，表里束迫，故见促象。（脉来数，时一止复来者，曰促）。若喘而汗出者，是胃气上逆，肺阻而为喘，肺郁生热，气蒸而为汗也。虽内有四逆证，外有桂枝证，而热在胸膈，二方俱不能受，宜葛根连芩汤主之。葛根达阳明之郁，芩、连清君相之火，胸膈肃清，然后中下之寒，徐可议温也。

桂枝证，解表而用葛根，以喘而汗出，胸膈郁蒸，宜葛根之辛凉，不宜桂枝之辛温也。

〖葛根黄连黄芩汤〗二十一　（方【17】）

【17】葛根黄芩黄连汤

葛根半斤　甘草炙，二两　黄芩三两　黄连三两

上四味，以水八升，先煮葛根，减二升，内诸药，煮取二升，去滓，分温再服。

上一页：新加汤证十　太阳八十

当前页：葛根连芩证十一　太阳八十一

下一页：桂枝去芍药证十二　太阳八十二





* * *



原始资料来源互联网，中医世家网站整理。





桂枝去芍药证十二　太阳八十二 《伤寒悬解》



* * *





桂枝去芍药证十二　太阳八十二




【21】太阳病，下之后，脉促胸满者，桂枝去芍药汤主之。

【22】若微恶寒者，桂枝去芍药加附子汤主之。

下后脉促，表邪未解，是宜桂枝。而益以胸满，则阳衰胃逆，浊气冲塞，去芍药之酸寒，以解表邪。若微恶寒者，则不止脾阳之虚，而肾阳亦败，加附子之辛温，以驱里寒也。

〖桂枝去芍药汤〗二十二　（方【4】）

【4】桂枝去芍药汤

桂枝去皮，三两　甘草炙，二两　生姜切，三两　大枣擘，十二枚

上四味，以水七升，煮取三升，去滓，温服一升。本云桂枝汤，今去芍药，将息如前法。

〖桂枝去芍药加附子汤〗二十三　（方【5】）

【5】桂枝去芍药加附子汤

桂枝去皮，三两　甘草炙，二两　生姜切，三两　大枣擘，十二枚　附子炮，去皮，破八片，一枚

上五味，以水七升，煮取三升，去滓，温服一升。本云桂枝汤，今去芍药，加附子，将息如前法。

上一页：葛根连芩证十一　太阳八十一

当前页：桂枝去芍药证十二　太阳八十二

下一页：桂枝厚朴杏子证十三　太阳八十三





* * *



原始资料来源互联网，中医世家网站整理。





桂枝厚朴杏子证十三　太阳八十三 《伤寒悬解》



* * *





桂枝厚朴杏子证十三　太阳八十三




【43】太阳病，下之微喘者，表未解故也，桂枝加厚朴杏子汤主之。

表病而攻其里，里阴上逆，而表邪未解，肺气郁阻，是以发喘。桂枝加厚朴、杏子，降冲逆而破壅塞也。

〖桂枝加厚朴杏子汤〗二十四　（方【22】）

【22】桂枝加厚朴杏子汤

桂枝去皮，三两　甘草炙，二两　生姜切，三两　芍药三两　大枣擘，十二枚　厚朴炙，去皮，二两　杏仁五十枚，去皮尖

上七味，以水七升，微火煮取三升，去滓，温服一升，覆取微似汗。

于桂枝汤内加厚朴二两，杏仁五十枚，去皮尖，余依前法。

上一页：桂枝去芍药证十二　太阳八十二

当前页：桂枝厚朴杏子证十三　太阳八十三

下一页：桂枝厚朴杏子证十四　太阳八十四





* * *



原始资料来源互联网，中医世家网站整理。





桂枝厚朴杏子证十四　太阳八十四 《伤寒悬解》



* * *





桂枝厚朴杏子证十四　太阳八十四




【18】喘家，作桂枝汤，加厚朴杏子仁。

平素喘家，胃逆肺阻，作桂枝汤解表，宜加朴、杏，降逆而破壅也。

上一页：桂枝厚朴杏子证十三　太阳八十三

当前页：桂枝厚朴杏子证十四　太阳八十四

下一页：桂枝去桂加茯苓白术证十五　太阳八十五





* * *



原始资料来源互联网，中医世家网站整理。





桂枝去桂加茯苓白术证十五　太阳八十五 《伤寒悬解》



* * *





桂枝去桂加茯苓白术证十五　太阳八十五




【28】服桂枝汤，或下之，仍头项强痛，翕翕发热，无汗，心下满，微痛，小便不利者，桂枝去桂加茯苓白术汤主之。

服桂枝汤后，或又下之，仍复头项强痛，发热无汗，甚似表证未解，而加以心下满痛，小便不利，是非风邪之外束，实缘湿邪之内动也。盖土虚湿旺，脾陷而肝郁，不能泄水，故小便不利。胃逆而胆郁，不能降浊，故心下满痛。浊气冲塞，故头痛发热。桂枝去桂枝之解表，加获苓、白术，泻湿而燥土也。

〖桂枝去桂加茯苓白术汤〗二十五　（方【10】）

【10】桂枝去桂加茯苓白术汤

芍药三两　甘草炙，二两　生姜切，三两　白术三两　茯苓三两　大枣擘，十二枚

上六味，以水八升，煮取三升，去滓，温服一升，小便利则愈。本云桂枝汤，今去桂枝，加茯苓白术。

上一页：桂枝厚朴杏子证十四　太阳八十四

当前页：桂枝去桂加茯苓白术证十五　太阳八十五

下一页：厚朴姜夏参甘证十六　太阳八十六





* * *



原始资料来源互联网，中医世家网站整理。





厚朴姜夏参甘证十六　太阳八十六 《伤寒悬解》



* * *





厚朴姜夏参甘证十六　太阳八十六




【66】发汗后，腹胀满者，厚朴生姜甘草半夏人参汤主之。

胃不偏燥，脾不偏湿，脾升胃降，中气转运，胸腹冲和，故不胀满。汗泄中气，阳虚湿旺，枢轴不运，脾陷胃逆，则生胀满。厚朴生姜甘草半夏人参汤，人参、甘草补中而扶阳，朴、夏、生姜降浊而行郁也。

〖厚朴生姜甘草半夏人参汤〗二十六　（方【28】）

【28】厚朴生姜半夏甘草人参汤

厚朴炙，去皮，半斤　生姜切，半斤　半夏洗，半升　甘草二两　人参一两

上五味，以水一斗，煮取三升，去滓，温服一升，日三服。

上一页：桂枝去桂加茯苓白术证十五　太阳八十五

当前页：厚朴姜夏参甘证十六　太阳八十六

下一页：栀子厚朴证十七　太阳八十七





* * *



原始资料来源互联网，中医世家网站整理。





栀子厚朴证十七　太阳八十七 《伤寒悬解》



* * *





栀子厚朴证十七　太阳八十七




【79】伤寒下后，心烦腹满，卧起不安者，栀子厚朴汤主之。

下伤中气，枢轴不运，是以腹满。阳明上逆，浊阴不降，腐败壅塞，宫城不清，是以心烦。烦极则卧起不安。栀子厚朴汤，厚朴、枳实泻满而降逆，栀子吐浊瘀而除烦也。

〖栀子厚朴汤〗二十七　（方【37】）

【37】栀子厚朴汤

栀子擘，十四个　厚朴炙，去皮，四两　枳实水浸，炙令黄，四枚

上三味，以水三升半，煮取一升半，去滓，分二服。温进一服，得吐者，止后服。

上一页：厚朴姜夏参甘证十六　太阳八十六

当前页：栀子厚朴证十七　太阳八十七

下一页：栀子干姜证十八　太阳八十八





* * *



原始资料来源互联网，中医世家网站整理。





栀子干姜证十八　太阳八十八 《伤寒悬解》



* * *





栀子干姜证十八　太阳八十八




【80】伤寒，医以丸药大下之，身热不去，微烦者，栀子干姜汤主之。

大下败其中气，浊阴上逆。瘀生腐败，阻格君火，不得下秘，故身热而心烦。栀子干姜汤，干姜降逆而温中，栀子吐瘀而除烦也。

〖栀子干姜汤〗二十八　（方【38】）

【38】栀子干姜汤

栀子擘，十四个　干姜二两

上二味，以水三升半，煮取一升半，去滓，分二服，温进一服。得吐者，止后服。

上一页：栀子厚朴证十七　太阳八十七

当前页：栀子干姜证十八　太阳八十八

下一页：栀于香豉证十九　太阳八十九





* * *



原始资料来源互联网，中医世家网站整理。





栀于香豉证十九　太阳八十九 《伤寒悬解》



* * *





栀于香豉证十九　太阳八十九




【77】发汗，若下之，而烦热胸中窒者，栀子豉汤主之。

汗下败其中气，胃土上逆，浊气填瘀，君火不得下行，故心宫烦热，胸中窒塞。栀子豉汤，香豉调中气而开窒塞，栀子吐浊瘀而除烦热也。

〖栀子豉汤〗二十九　（方【34】）

【34】栀子豉汤

栀子擘，十四个　香豉绵裹，四合

上二味，以水四升，先煮栀子，得二升半，内豉，煮取一升半，去滓，分二服，温进一服，得吐者，止后服。

上一页：栀子干姜证十八　太阳八十八

当前页：栀于香豉证十九　太阳八十九

下一页：栀子香豉证二十　太阳九十





* * *



原始资料来源互联网，中医世家网站整理。





栀子香豉证二十　太阳九十 《伤寒悬解》



* * *





栀子香豉证二十　太阳九十




【76】发汗、吐、下后，虚烦不得眠，若剧者，必反覆颠倒，心中懊憹者，栀子豉汤主之。若少气者，栀子甘草豉汤主之。若呕者，栀子生姜豉汤主之。

发汗、吐、下，土败胃逆，君火不降，故虚烦不得卧眠。剧则陈郁填塞，浊气熏心，故反覆颠倒，心中懊憹，栀子豉汤吐其瘀浊，则阳降而烦止矣。若少气者，加甘草以益气。若呕者，加生姜以止逆也。

〖栀子甘草豉汤〗三十　（方【35】）

【35】栀子甘草豉汤

栀子擘，十四个　甘草炙，二两　香豉绵裹，四合

上三味，以水四升，先煮栀子、甘草，取二升半，内豉，煮取一升半，去滓，分二服。温进一服，得吐者，止后服。

〖栀子生姜豉汤〗三十一　（方【36】）

【36】栀子生姜豉汤

栀子擘，十四个　生姜五两　香豉绵裹，四合

上三味，以水四升，先煮栀子、生姜，取二升半，内豉，煮取一升半，去滓，分二服。温进一服，得吐者，止后服。

上一页：栀于香豉证十九　太阳八十九

当前页：栀子香豉证二十　太阳九十

下一页：忌栀子证二十一　太阳九十一





* * *



原始资料来源互联网，中医世家网站整理。





忌栀子证二十一　太阳九十一 《伤寒悬解》



* * *





忌栀子证二十一　太阳九十一




【81】凡用栀子汤，病人旧微溏者，不可与服之。

栀子苦寒之性，泻脾胃而滑大肠，凡用栀子诸汤，设病人旧日脾阳素虚，大便微溏者，不可与服也。

上一页：栀子香豉证二十　太阳九十

当前页：忌栀子证二十一　太阳九十一

下一页：太阳坏病入少阴去路　十七章





* * *



原始资料来源互联网，中医世家网站整理。





太阳坏病入少阴去路　十七章 《伤寒悬解》



* * *





太阳坏病入少阴去路　十七章




少阴以寒水而化君火，平人水火交则肾水温。阴盛之人，水旺火衰，肾气原寒。病在太阳，表阳外郁，内寒已动。一有汗、下、温针之逆，阳亡土败，寒水无制，水邪泛溢，死不旋踵。扶阳明而抑少阴，良工当思患而预防也。



上一页：忌栀子证二十一　太阳九十一

当前页：太阳坏病入少阴去路　十七章

下一页：太阳坏病入少阴桂枝附子证一　太阳九十二





* * *



原始资料来源互联网，中医世家网站整理。





太阳坏病入少阴桂枝附子证一　太阳九十二 《伤寒悬解》



* * *





太阳坏病入少阴桂枝附子证一　太阳九十二




【20】太阳病，发汗，遂漏不止，其人恶风，小便难，四肢微急，难以屈伸者，桂枝加附子汤主之。

卫阳汗泄，皮毛失敛，是以汗漏不止。表虚，是以恶风。汗亡血中温气，木郁不能行水，是以小便难。阳亡土败，不能温养四肢，是以四肢微急，难以屈伸。肾主五液，入心为汗，肾气者，诸阳之本，汗漏不止，则肾中阳根，泄而不藏。桂枝加附子汤，桂枝达肝木之郁陷，芍药敛风气之疏泄，姜、甘、大枣，补脾精而和中气，附子暖肾水以益阳根也。

〖桂枝加附子汤〗三十二　（方【3】）

【3】桂枝加附子汤

桂枝去皮，三两　芍药三两　甘草炙，三两　生姜切，三两　大枣十二枚，擘　附子一枚，炮，去皮，破八片

上六味，以水七升，煮取三升，去滓，温服一升。本云桂枝汤，今加附子，将息如前法。

上一页：太阳坏病入少阴去路　十七章

当前页：太阳坏病入少阴桂枝附子证一　太阳九十二

下一页：芍药甘草附子证二　太阳九十三





* * *



原始资料来源互联网，中医世家网站整理。





芍药甘草附子证二　太阳九十三 《伤寒悬解》



* * *





芍药甘草附子证二　太阳九十三




【68】发汗病不解，反恶寒者，虚故也，芍药甘草附子汤主之。

汗泄血中温气，木郁阳陷，故表病不解，而反加恶寒。芍药甘草附子汤，芍药清风而敛营血，甘草培土而荣木气，附子暖水以补温气也。

〖芍药甘草附子汤〗三十三　（方【30】）

【30】芍药甘草附子汤

芍药三两　甘草炙，三两　附子一枚，炮，去皮，破八片

上三味，以水五升，煮取一升五合，去滓，分温三服。

上一页：太阳坏病入少阴桂枝附子证一　太阳九十二

当前页：芍药甘草附子证二　太阳九十三

下一页：内外俱虚证三　太阳九十四





* * *



原始资料来源互联网，中医世家网站整理。





内外俱虚证三　太阳九十四 《伤寒悬解》



* * *





内外俱虚证三　太阳九十四




【60】下之后，复发汗，必振寒，脉微细，所以然者，以内外俱虚故也。

申明上章恶寒之义。汗下亡阳，必身体振寒，而经脉细微。所以然者，以下伤其内，汗泻其外，内外之阳俱虚故也。

上一页：芍药甘草附子证二　太阳九十三

当前页：内外俱虚证三　太阳九十四

下一页：苓桂术甘证四　太阳九十五





* * *



原始资料来源互联网，中医世家网站整理。





苓桂术甘证四　太阳九十五 《伤寒悬解》



* * *





苓桂术甘证四　太阳九十五




【67】伤寒，若吐，若下后，心下逆满，气上冲胸，起则头眩，脉沉紧，发汗则动经，身为振振摇者，茯苓桂枝白术甘草汤主之。

吐伤胃阳，则病上逆，浊气冲塞，故心下逆满。阳气浮升而无根，故起则头眩。下泻脾阳，则病下陷，风木抑郁，故脉沉紧。木愈郁而愈升，升发太过，而不得平，故气上冲胸。又复发汗，以亡经中之阳，温气脱泻，木枯风动，于是身体振摇，势如悬旌。此缘于水旺土湿而风木郁动也，苓桂术甘汤，苓、术泻水，桂枝疏木，而甘草补中也。

〖茯苓桂枝白术甘草汤〗三十四　（方【29】）

【29】茯苓桂枝白术甘草汤

茯苓四两　桂枝去皮，三两　白术二两　甘草炙，二两

上四味，以水六升，煮取三升，去滓，分温三服。

上一页：内外俱虚证三　太阳九十四

当前页：苓桂术甘证四　太阳九十五

下一页：真武证五　太阳九十六





* * *



原始资料来源互联网，中医世家网站整理。





真武证五　太阳九十六 《伤寒悬解》



* * *





真武证五　太阳九十六




【82】太阳病，发汗，汗出不解，其人仍发热，心下悸，头眩，身瞤动，振振欲

擗地者，真武汤主之。方在少阴十九　（方【39】）。

阳虚之人，发汗过多，土败阳飞，则头目眩晕。风木动摇，则心悸肉瞤。盖木生于水而长于土，水寒土湿，木郁风生，是以悸动。根本摇撼，则悸在脐间，枝叶振摇，则悸在心下。振振欲擗地者，风动神摇，欲穴地以自安也。木郁风动，原于土湿而水寒，真武汤，生姜降浊而止呕，苓、术泻水而燥土，芍药清风而安振摇，附子温肾水以培阳根也。真武汤，治少阴病，内有水气，腹痛下利。小便不利，四肢沉重疼痛，或呕者。

上一页：苓桂术甘证四　太阳九十五

当前页：真武证五　太阳九十六

下一页：桂枝甘草证六　太阳九十七





* * *



原始资料来源互联网，中医世家网站整理。





桂枝甘草证六　太阳九十七 《伤寒悬解》



* * *





桂枝甘草证六　太阳九十七




【64】发汗过多，其人叉手自冒心，心下悸，欲得按者，桂枝甘草汤主之。

汗亡心液，火泻神虚，故叉手自冒其心。冒者，覆也。汗多阳亡，温气泻脱，风木不宁，而土败胃逆，浊气填塞，风木上行，升路郁阻，故心下动悸，欲得手按，以宁神宇。桂枝甘草汤，桂枝疏木而安动摇，甘草补土以培根本也。

〖桂枝甘草汤〗三十五　（方【26】）

【26】桂枝甘草汤

桂枝去皮，四两　甘草炙，二两

上二味，以水三升，煮取一升，去滓，顿服。

上一页：真武证五　太阳九十六

当前页：桂枝甘草证六　太阳九十七

下一页：阳虚耳聋证七　太阳九十八





* * *



原始资料来源互联网，中医世家网站整理。





阳虚耳聋证七　太阳九十八 《伤寒悬解》



* * *





阳虚耳聋证七　太阳九十八




【75】未持脉时，病人叉手自冒心，师因教试令咳，而不咳者，此必两耳聋，无闻也。所以然者，以重发汗，虚故如此。

五脏阴也，阴中有阳，清阳升发，开窍五官，浊阴下降，七窍空灵，故能闻见。汗伤中气，肝脾不升，肺胃不降，清阳下陷，浊阴上逆，浊气湮塞，听宫障蔽，是以聋也。

上一页：桂枝甘草证六　太阳九十七

当前页：阳虚耳聋证七　太阳九十八

下一页：身重心悸证八　太阳九十九





* * *



原始资料来源互联网，中医世家网站整理。





身重心悸证八　太阳九十九 《伤寒悬解》



* * *





身重心悸证八　太阳九十九




【49】脉浮数者，法当汗出而愈，若下之，身重心悸者，不可发汗，当自汗出乃解。所以然者，尺中脉微，此里虚，须表里实，津液自和，便自汗出愈。

浮数之脉，当以汗解，设在下后，而见身重心悸之证，虽有浮数之脉，不可发汗，当使其自汗出乃愈。盖水旺土湿，则身体重浊，木郁风生，则心下悸动，以其伤肝脾之阳故也。所以然者，寸口虽见浮数，而尺中则脉微弱，寸口主表，尺中主里，寸口浮数，虽为表实，而尺脉微弱，则为里虚。须里气渐复，表里俱实，则里气内拒，表气外发，邪无内陷之虑，便自汗出而愈。医家于此，贵有实里解表之法，虽汗出而无虚虚之嫌，则以人巧而代天工矣

上一页：阳虚耳聋证七　太阳九十八

当前页：身重心悸证八　太阳九十九

下一页：苓桂甘枣证九　太阳一百





* * *



原始资料来源互联网，中医世家网站整理。





苓桂甘枣证九　太阳一百 《伤寒悬解》



* * *





苓桂甘枣证九　太阳一百




【65】发汗后，其人脐下悸者，欲作奔豚，茯苓桂枝甘草大枣汤主之。

汗亡血中温气，风木郁动，是以振悸。枝叶不宁，则悸在心下，根本不安，则悸在脐间，脐下振悸，根本撼摇，则奔豚欲作矣。奔豚者，风木奔腾，状如惊豚，上冲胸膈，及乎咽、喉、腹、胁、心、首，诸病皆作，喘呼闭塞，七窍火生，病热凶恶，莫此为剧。仲景、扁鹊，以为肾邪，仲景霍乱：脐上筑者，肾气动也。扁鹊《难经》：肾之积，曰奔豚。其实纯是肝气。盖木气奔冲，原于阳亡而水寒也，苓桂甘枣汤，茯苓、桂枝，泻癸水而疏乙木，甘草、大枣补脾精以滋肝血也。

〖茯苓桂枝甘草大枣汤〗三十六　（方【27】）

【27】茯苓桂枝甘草大枣汤

茯苓半斤　桂枝去皮，四两　甘草炙，二两　大枣擘，十五枚

上四味，以甘澜水一斗，先煮茯苓，减二升，内诸药，煮取三升，去滓，温服一升，日三服。

作甘澜水法∶取水二斗，置大盆内，以勺扬之，水上有珠子五六千颗相逐，取用之。

上一页：身重心悸证八　太阳九十九

当前页：苓桂甘枣证九　太阳一百

下一页：桂枝加桂证十　太阳一百一





* * *



原始资料来源互联网，中医世家网站整理。





桂枝加桂证十　太阳一百一 《伤寒悬解》



* * *





桂枝加桂证十　太阳一百一




【117】烧针令其汗，针处被寒，核起而赤者，必发奔豚，气从少腹上冲心者，灸其核上各一壮，与桂枝加桂汤，更加桂二两。

汗后阳虚脾陷，木气不舒，一被外寒，闭其针孔，风木郁动，必发奔豚。若气从少腹上冲心胸，便是奔豚发作，宜先灸核上各一壮，散其外寒，即以桂枝加桂汤，更加桂枝，以疏风木而降奔冲也。桂枝加桂者，于桂枝汤内，更加桂枝也。

〖桂枝加桂汤〗三十七　（方【47】）

【47】桂枝加桂汤

桂枝去皮，五两　芍药三两　甘草炙，二两　生姜切，三两　大枣擘，十二枚

上五味，以水七升，煮取三升，去滓，温服一升。本云桂枝汤，今加桂满五两。所以加桂者，以能泄奔豚气也。

上一页：苓桂甘枣证九　太阳一百

当前页：桂枝加桂证十　太阳一百一

下一页：桂枝加桂证十一　太阳一百二





* * *



原始资料来源互联网，中医世家网站整理。





桂枝加桂证十一　太阳一百二 《伤寒悬解》



* * *





桂枝加桂证十一　太阳一百二




【15】太阳病，下之后，其气上冲者，可与桂枝汤，用前法。若不上冲者，不可与之。

下后其气上冲，是奔豚发作也，可与桂枝汤，用如前法，疏风木而降奔冲。若不上冲者，奔豚未作，不可与前汤也。

上一页：桂枝加桂证十　太阳一百一

当前页：桂枝加桂证十一　太阳一百二

下一页：桂枝去芍药加蜀漆龙骨牡蛎证十二　太阳一百三





* * *



原始资料来源互联网，中医世家网站整理。





桂枝去芍药加蜀漆龙骨牡蛎证十二　太阳一百三 《伤寒悬解》



* * *





桂枝去芍药加蜀漆龙骨牡蛎证十二　太阳一百三




【112】伤寒脉浮，医以火迫劫之，亡阳，必惊狂，起卧不安者，桂枝去芍药加蜀漆龙骨牡蛎救逆汤主之。

汗多亡阳，君火飞腾，神魂失归，是以惊生。浊气上逆，化生败浊，迷塞心宫，是以狂作。桂枝去芍药加蜀漆龙骨牡蛎救逆汤，桂枝、甘草疏木而培中，生姜、大枣补脾而降逆，蜀漆吐腐瘀而疗狂，龙骨、牡蛎，敛神魂而止惊也。

〖桂枝去芍药加蜀漆龙骨牡蛎救逆汤〗三十八　（方【46】）

【46】桂枝去芍药加蜀漆牡蛎龙骨救逆汤

桂枝去皮，三两　甘草炙，二两　生姜切，三两　大枣擘，十二枚　牡蛎熬，五两　蜀漆洗去腥，三两　龙骨四两

上七味，以水一斗二升，先煮蜀漆，减二升；内诸药，煮取三升，去滓，温服一升。本云桂枝汤，今去芍药，加蜀漆牡蛎龙骨。

上一页：桂枝加桂证十一　太阳一百二

当前页：桂枝去芍药加蜀漆龙骨牡蛎证十二　太阳一百三

下一页：温针亡阳证十三　太阳一百四





* * *



原始资料来源互联网，中医世家网站整理。





温针亡阳证十三　太阳一百四 《伤寒悬解》



* * *





温针亡阳证十三　太阳一百四




【119】太阳伤寒者，加温针，必惊也。

温针发汗亡阳，土败胃逆，神魂无归，必生惊悸也。

上一页：桂枝去芍药加蜀漆龙骨牡蛎证十二　太阳一百三

当前页：温针亡阳证十三　太阳一百四

下一页：桂枝甘草龙骨牡蛎证十四　太阳一百五





* * *



原始资料来源互联网，中医世家网站整理。





桂枝甘草龙骨牡蛎证十四　太阳一百五 《伤寒悬解》



* * *





桂枝甘草龙骨牡蛎证十四　太阳一百五




【118】火逆，下之，因烧针，烦躁者，桂枝甘草龙骨牡蛎汤主之。

火劫发汗，是为火逆。火逆之证，下之亡其里阳，又复烧针发汗，亡其表阳，神气离根，因而烦躁不安。桂枝甘草龙骨牡蛎汤，桂枝、甘草，疏乙木而培中土，龙骨、牡蛎，敛神气而除烦躁也。

〖桂枝甘草龙骨牡蛎汤〗三十九　（方【48】）

【48】桂枝甘草龙骨牡蛎汤

桂枝去皮，一两　甘草炙，二两　牡蛎熬，二两　龙骨二两

上四味，以水五升，煮取二升半，去滓，温服八合，日三服。

上一页：温针亡阳证十三　太阳一百四

当前页：桂枝甘草龙骨牡蛎证十四　太阳一百五

下一页：茯苓四逆证十五　太阳一百六





* * *



原始资料来源互联网，中医世家网站整理。





茯苓四逆证十五　太阳一百六 《伤寒悬解》



* * *





茯苓四逆证十五　太阳一百六




【69】发汗，若下之，病仍不解，烦躁者，茯苓四逆汤主之。

汗下亡阳，土败水侮，阳气拔根，扰乱无归，故生烦躁。茯苓四逆汤，茯苓、参、

甘，泻水而补土，干姜、附子，温脾而暖肾也。

〖茯苓四逆汤〗四十　（方【31】）

【31】茯苓四逆汤

茯苓四两　人参一两　附子生用，去皮，破八片，一枚　甘草炙，二两　干姜一两半

上五味，以水五升，煮取三升，去滓，温服七合，日二服。

上一页：桂枝甘草龙骨牡蛎证十四　太阳一百五

当前页：茯苓四逆证十五　太阳一百六

下一页：干姜附子证十六　太阳一百七





* * *



原始资料来源互联网，中医世家网站整理。





干姜附子证十六　太阳一百七 《伤寒悬解》



* * *





干姜附子证十六　太阳一百七




【61】下之后，复发汗，昼日烦躁不得眠，夜而安静，不呕，不渴，无表证，脉微沉，身无大热者，干姜附子汤主之。

汗下亡阳，土败水侮，微阳拔根，不得下秘，故昼日烦躁不得眠。夜而阳气归根，是以安静。温气脱泻，乙木郁陷，故脉象沈（沉）微而身无大热。干姜附子汤，干姜温中以回脾胃之阳，附子温下以复肝肾之阳也。

〖干姜附子汤〗四十一　（方【23】）

【23】干姜附子汤

干姜一两　附子生用，去皮，切八片，一枚

上二味，以水三升，煮取一升，去滓，顿服。

上一页：茯苓四逆证十五　太阳一百六

当前页：干姜附子证十六　太阳一百七

下一页：禹余粮证十七　太阳一百八





* * *



原始资料来源互联网，中医世家网站整理。





禹余粮证十七　太阳一百八 《伤寒悬解》



* * *





禹余粮证十七　太阳一百八




【88】汗家，重发汗，必恍惚心乱，小便已阴痛，与禹余粮丸。方阙（方阙　《桂林古本》中此方药为：禹余粮四两，人参三两，附子二枚，五味子三合，,茯苓三两，干姜三两。上六味，蜜为丸，如梧桐子大。每服二十丸。）（方【40】）。

平素汗家，液亡神虚，重发其汗，阳亡神败，必恍惚心乱。湿动木郁，小便后阴痛。以木郁于水，疏泄不畅，便后滞气凝涩，故尿孔作痛。禹余粮敛阳神于阴精，蛰君火而达风木也。

上一页：干姜附子证十六　太阳一百七

当前页：禹余粮证十七　太阳一百八

下一页：太阳坏病入厥阴去路　一章





* * *



原始资料来源互联网，中医世家网站整理。





太阳坏病入厥阴去路　一章 《伤寒悬解》



* * *





太阳坏病入厥阴去路　一章




厥阴以风木主令，阴盛之人，病在太阳，木郁将发。一有汗、下、温针之逆，阳败水寒，乙木失温，生气不遂，厥阴之病，相继作矣。



上一页：禹余粮证十七　太阳一百八

当前页：太阳坏病入厥阴去路　一章

下一页：太阳坏病入厥阴胃冷吐蛔证一　太阳一百九





* * *



原始资料来源互联网，中医世家网站整理。





太阳坏病入厥阴胃冷吐蛔证一　太阳一百九 《伤寒悬解》



* * *





太阳坏病入厥阴胃冷吐蛔证一　太阳一百九




【89】病人有寒，复发汗，胃中冷，必吐蛔。

脏腑素有积寒，复发汗以亡胃阳，胃冷不能安蛔，必吐蛔虫。

虫因木化，厥阴木郁，则生蛔虫。《素问》：厥阴者，阴之绝阳。厥阴以至阴之脏，寒极吐蛔，则水腾而火不能复，中伏死机，是以内外感伤诸病，一见吐蛔，便属阴证。阳绝则死，阳复则生，惟温病吐蛔，是热非寒，与余证不同也。

上一页：太阳坏病入厥阴去路　一章

当前页：太阳坏病入厥阴胃冷吐蛔证一　太阳一百九

下一页：太阳坏病结胸痞证





* * *



原始资料来源互联网，中医世家网站整理。





太阳坏病结胸痞证 《伤寒悬解》



* * *





太阳坏病结胸痞证




太阳之病，不解于太阳，而入阳明之腑，太阴之脏，寒热之偏胜，危机伏藏，是皆太阳之坏病也。然悠忽失治，离表传里，俟其入于阳明而用承气，入于太阴而用四逆，犹有救坏之方。至于未成阳明，下早而为结胸，将成太阴，误下而为痞，则阳明不成为阳明，太阴不成为太阴，承气、四逆方俱不可用，是为坏中之坏，莫可救挽者也。仲景于此，变承气、四逆而为陷胸、泻心法，挽逆为顺，至德神功，无以加矣！



上一页：太阳坏病入厥阴胃冷吐蛔证一　太阳一百九

当前页：太阳坏病结胸痞证

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




病发于阳者，多入阳明而为热，病发于阴者，多入太阴而为寒。病发于阳，俟其表证已解，内热既实而用下，乃不为早，下早则表阳陷而为结胸，此阳明之坏病也。病发于阴，始终不可用下，误下则里阴升而为痞，此太阴之坏病也。



上一页：太阳坏病结胸痞证

当前页：提纲　一章

下一页：太阳坏病结胸痞证提纲一　太阳一百十





* * *



原始资料来源互联网，中医世家网站整理。





太阳坏病结胸痞证提纲一　太阳一百十 《伤寒悬解》



* * *





太阳坏病结胸痞证提纲一　太阳一百十




【131】病发于阳，而反下之，热入因作结胸，病发于阴，而反下之，因作痞，所以成结胸者，以下之太早故也。

承病有发热恶寒者，发于阳也，无热恶寒者，发于阴也。（在太阳首篇）。

病发于阳，风伤卫也。风伤卫气，遏逼营血，而生内热，藏阴衰者，多传于阳明。当其经热方盛，法宜解表，俟至表热传胃，乃可攻下。邪之内传，腑热未成，胸热先作，以阳盛于上也。热未入腑，下之若早，中气受伤，升降倒置。胃土上逆，胆木不得下行，君相合邪，刑克肺金，肺热愈隆。而皮毛不泄，经络之热，遂内入胸膈。经腑之气，两相拒格，硬满作痛，是为结胸。

病发于阴，寒伤营也。寒伤营血，束闭卫气，而生外寒，腑阳弱者，多传于太阴。误下则脾阳下陷，阴邪上填，堵塞心下，是谓痞证。未下之前，经热非盛，故下后原无热入，但痞满不消，久而郁甚，则生热耳。内伤脾虚之证，往往心下痞满，误投寒凉，其痞愈甚，即此病也。

结胸上热下寒，而下寒不甚，故用陷胸汤泻上焦之湿热。痞证亦上热下寒，而下寒较重，故用泻心汤清上而温下，结胸证惟阳明、少阳有之，以阳旺而生上热也，阳明上逆，则少阳不降，二气郁升，膈热壅逼，皮毛不泄，故经热内入。痞证惟太阴有之，以阴旺而生下寒也。结胸因于下早，痞证因于误下，大不同也。结胸、痞证，总因胃气不舒，甲木上逆，但有阴阳之分。

上一页：提纲　一章

当前页：太阳坏病结胸痞证提纲一　太阳一百十

下一页：太阳坏病结胸证　十二章





* * *



原始资料来源互联网，中医世家网站整理。





太阳坏病结胸证　十二章 《伤寒悬解》



* * *





太阳坏病结胸证　十二章




结胸者，异日之阳明，今日下早而成者也。胃腑燥热，汗亡其阴，则成阳明，胸膈湿热，下陷其阳，则成结胸。若迟延数日，湿被燥夺，表寒已解，腑热既实，一下而愈，何至于此。故太阳而见阳明之证，宁迟迟而用承气，勿匆匆而用陷胸。盖结胸乃阳明之坏病也，阳明之病在腹，结胸之病在胸，承气泻下焦之燥热，陷胸泻上焦之湿热，高下不同，燥湿亦异也。



上一页：太阳坏病结胸痞证提纲一　太阳一百十

当前页：太阳坏病结胸证　十二章

下一页：太阳坏病结胸大陷胸证一　太阳百十一





* * *



原始资料来源互联网，中医世家网站整理。





太阳坏病结胸大陷胸证一　太阳百十一 《伤寒悬解》



* * *





太阳坏病结胸大陷胸证一　太阳百十一




【134】太阳病，脉浮而动数，浮则为风，数则为热，动则为痛，数则为虚，头痛发热，微盗汗出，而反恶寒者，表未解也。医反下之，动数变迟，膈内拒痛，胃中空虚，客气动膈，短气烦躁，心中懊憹，阳气内陷，心下因硬，则为结胸，大陷胸汤主之。若不结胸，但头汗出，余处无汗，齐颈而还，小便不利者，身必发黄也。

太阳病，脉浮而兼动数，浮则为表中于风，数则为营郁发热，动则为经气莫泄，郁迫而生疼痛，数从浮见，尚非内实，是以曰虚，其证头痛发热，微盗汗出，而反恶寒者，表邪未解故也。医不解表，而反下之，动数之脉，变而为迟，则胃气败矣。阳败胃逆，碍胆木降路，逆冲胸膈，胆胃相拒，则膈内疼痛。甲木下行，化相火而归癸水，相火在水，是为下焦主气。今阳败胃虚，甲木逆行，以下焦主气，客居膈上，冲动不已，此拒痛所由来也。心肺之气，以下降为顺，胃胆逆阻，心肺莫降，相火上炎、助君火而刑辛金，则烦躁懊憹，气短胸盈。膈热郁发，皮毛不开，经中阳气，亦遂内陷。经腑之热，彼此壅塞，心中坚凝，是为结胸。肺金郁遏，雾气淫蒸，津液瘀浊，化生痰涎。大陷胸汤，硝、黄清其郁热，甘遂决其痰饮，胸中邪热，推荡无余矣。

若其不成结胸，但头上汗出，余处无汗，齐颈而还，下见小便不利者，是苦寒泻其脾阳，湿气内郁，而无降路，身必发黄也。

表热传胃，则为阳明证，阳明有阳而无阴，故病燥热，表热入膈，则为结胸证，结胸上阳而下阴，故病湿热。脏气发舒，则津液流溢，藏气堙塞，则痰涎凝结，无二理也。

按：大陷胸证，表阳即陷，而经邪未解，是宜内清胸隔之热，外解皮毛之邪，使上郁之里热固自里散，内陷之表阳还从表出。仲景用大陷胸汤，但泻上焦湿热，而不用表药，是救急之法。此处尚可变通，愚意用石膏、甘遂、枳实、麻黄双解表里，得仲景法外之意矣。

程氏曰：结胸证，用枳实理中丸甚效。欲破其结，而软其坚，则黄芩、栝萎、牡砺为佳。

〖大陷胸汤〗四十二　（方【52】）

【52】大陷胸汤

大黄去皮，六两　芒硝一升　甘遂一钱匕

上三味，以水六升，先煮大黄，取二升，去滓；内芒硝，煮一两沸；内甘遂末，温服一升。得快利，止后服。

上一页：太阳坏病结胸证　十二章

当前页：太阳坏病结胸大陷胸证一　太阳百十一

下一页：大陷胸证二　太阳百十二





* * *



原始资料来源互联网，中医世家网站整理。





大陷胸证二　太阳百十二 《伤寒悬解》



* * *





大陷胸证二　太阳百十二




【135】伤寒六七日，结胸热实，脉沉而紧，心下痛，按之石硬者，大陷胸汤主之。

伤寒六七日后，结胸而膈热内实，心下满痛，按之如石之硬者，是真大陷胸证也。

结胸之脉，寸浮而关沉，后章寸脉浮，关脉沉，名曰结胸是也。脉沉而紧，指关上言，抵当汤证，脉微而沉，反不结胸，盖结胸之脉，关上必沉也。后章：小结胸病，正在心下，脉浮滑者，太阳病下之，脉浮者，必结胸也，皆指寸脉言。

上一页：太阳坏病结胸大陷胸证一　太阳百十一

当前页：大陷胸证二　太阳百十二

下一页：大陷胸证三　太阳百十三





* * *



原始资料来源互联网，中医世家网站整理。





大陷胸证三　太阳百十三 《伤寒悬解》



* * *





大陷胸证三　太阳百十三




【137】太阳病，重发汗，而复下之，不大便五六日，舌上燥而渴，日晡时小有潮热，从心下至少腹硬满而痛不可近者，大陷胸汤主之。

结胸证，攻下后，下寒逼热在上，病但在胸，不至少腹，此从心下至于少腹硬满而痛，是结胸而兼阳明府证也。合之舌上燥渴，日晡潮热，全是胃腑燥热。但小有潮热，腑邪尚轻，故用陷胸而不用承气也。

上一页：大陷胸证二　太阳百十二

当前页：大陷胸证三　太阳百十三

下一页：大陷胸丸证四　太阳百十四





* * *



原始资料来源互联网，中医世家网站整理。





大陷胸丸证四　太阳百十四 《伤寒悬解》



* * *





大陷胸丸证四　太阳百十四




【131】结胸者，项亦强，如柔痉状，下之则和，宜大陷胸丸。

胸膈痞塞，湿热熏冲，俯则病甚，故项常反折，状如柔痉。大陷胸丸，硝、黄荡其结热，杏仁破其滞气，葶苈苗泻其水饮。变汤为丸，病连项颈，恐汤之速下也。

〖大陷胸丸〗四十三　（方【51】）

【51】大陷胸丸

大黄半斤　葶苈子熬，半升　芒硝半升　杏仁去皮尖，熬黑，半升

上四味，捣筛二味，内杏仁、芒硝，合研如脂，和散。取如弹丸一枚，别捣甘遂末一钱匕、白蜜二合、水二升，煮取一升，温顿服之，一宿乃下；如不下，更服，取下为效。禁如药法

上一页：大陷胸证三　太阳百十三

当前页：大陷胸丸证四　太阳百十四

下一页：结胸忌下证五　太阳百十五





* * *



原始资料来源互联网，中医世家网站整理。





结胸忌下证五　太阳百十五 《伤寒悬解》



* * *





结胸忌下证五　太阳百十五




【132】结胸证，其脉浮大者，不可下，下之则死。

结胸之脉，寸浮关沉，寸浮则上热，关沉则中寒。上热甚而中寒不甚，则浮多而沉少，是以可下。若其脉浮大，绝无沉意，是非无中寒也，乃中寒之极。阳气全格于上，是以但见浮大，而不见其沉。下之中气败竭，必死无疑也。

结胸可以下愈者，下焦之阳，未至绝根，故推陷其上郁之阳，使之通达于下，以接下焦之根，是以愈也。其脉浮大，则阳已绝根于下，是中虚外寒之诊，下之所以速其死也。

上一页：大陷胸丸证四　太阳百十四

当前页：结胸忌下证五　太阳百十五

下一页：结胸烦躁证六　太阳百十六





* * *



原始资料来源互联网，中医世家网站整理。





结胸烦躁证六　太阳百十六 《伤寒悬解》



* * *





结胸烦躁证六　太阳百十六




【133】结胸证悉具，烦躁者，亦死。

迁延日久，结胸证无一不具，若见烦躁，则热极矣。上热极者，下寒必极，如是者，虽不下，而亦死。非死于上热，非死于下寒，乃死于中气之败也。

上一页：结胸忌下证五　太阳百十五

当前页：结胸烦躁证六　太阳百十六

下一页：小结胸证七　太阳百十七





* * *



原始资料来源互联网，中医世家网站整理。





小结胸证七　太阳百十七 《伤寒悬解》



* * *





小结胸证七　太阳百十七




【138】小结胸病，正在心下，按之则痛，脉浮滑者，小陷胸汤主之。

小结胸病，正在心下，位与大结胸同。但按之则痛，未如大结胸之不按亦痛也，脉则浮滑，亦不如大结胸之寸浮关沉。白虎汤证，脉浮滑者，此里有热，表有寒也。此虽不如大结胸之热实，而亦有里热，较之大结胸，证同而病轻。小陷胸汤，黄连泄热，半夏降逆而涤饮，栝蒌清金而去垢，是即大陷胸之制，变而从轻者也。

〖小陷胸汤〗四十四　（方【53】）

【53】小陷胸汤

黄连一两　半夏洗，半升　栝蒌实大者一枚

上三味，以水六升，先煮栝蒌，取三升，去滓；内诸药，煮取二升，去滓，分温三服。

上一页：结胸烦躁证六　太阳百十六

当前页：小结胸证七　太阳百十七

下一页：脏结证八　太阳百十八





* * *



原始资料来源互联网，中医世家网站整理。





脏结证八　太阳百十八 《伤寒悬解》



* * *





脏结证八　太阳百十八




【128】问曰：病有结胸，有脏结，其状何如？答曰：按之痛，寸脉浮，关脉沉，名曰结胸也。

【129】何谓脏结？答曰：如结胸状，饮食如故，时时下利，寸脉浮，关脉细小沉紧，名曰脏结。舌上白胎滑者，难治。

结胸证，不按亦痛，前章膈内拒痛，从心下至小腹硬满而痛，心下不按亦痛也，此曰按之痛者，按之则痛剧耳。寸脉浮者，膈上有热也，关脉沉者，腹中寒也。脏结，如结胸状，病因阴邪逆冲，即太阴之胸下结硬而上无热者也。其脉寸浮关沉，亦与结胸无异，加以脉小细紧，则阴邪独结而无阳也。关主中焦，人之卫气，出于下焦，升清阳于浊阴者，中焦也，宗气出于上焦，降浊阴于清阳者，中焦也。今关脉细小沉紧，则积寒内结，有阴无阳，是谓死阴，故名脏结。心窍于舌，白胎滑者，心火败而肺津凝也。金性收敛，得火以温之，则雾气飘洒而不凝，所谓相克而实相成也。火衰则肺气不布，而津液郁浊，胶塞心宫，故舌上胎生。滑者，气滞而津凝也。土燥则津枯而黄涩，金湿则液凝而白滑，寒热之分也。舌胎白滑，火败金郁，是以难治。

上一页：小结胸证七　太阳百十七

当前页：脏结证八　太阳百十八

下一页：脏结证九　太阳百十九





* * *



原始资料来源互联网，中医世家网站整理。





脏结证九　太阳百十九 《伤寒悬解》



* * *





脏结证九　太阳百十九




【167】病，胁下素有痞，连在脐旁，痛引少腹，入阴筋者，此名脏结，死。

肝脉行于两胁，素有痞者，肝气之郁结也。脐当脾胃之交，中气所在，胁下之痞。连在脐旁，土败木郁，肝邪之乘脾也。肝主筋，自少腹而结阴器，前阴者，宗筋之聚，肝气郁结，则痛引少腹，而入阴筋。土木郁迫，痞塞不开，此名脏结。久而木贼土崩，必主死矣。

上一页：脏结证八　太阳百十八

当前页：脏结证九　太阳百十九

下一页：脏结证十　太阳百二十





* * *



原始资料来源互联网，中医世家网站整理。





脏结证十　太阳百二十 《伤寒悬解》



* * *





脏结证十　太阳百二十




【130】脏结，无阳证，不往来寒热，其人反静，舌上胎滑者，不可攻也。

脏结之证，阴胜则寒，阳复则热，寒为死机，热则生兆。阴阳相争，多见烦躁。复之过者，邪热如焚，亦有下证。若绝无阳证，不往来寒热，其人反静，舌上胎滑者，是为绝阴，不可攻也。

肝胆同气，寒热往来，而生烦者，胆木之阳复也，寒热不作，而反静者，肝木之阴胜也。

上一页：脏结证九　太阳百十九

当前页：脏结证十　太阳百二十

下一页：结胸脉法十一　太阳百二十一





* * *



原始资料来源互联网，中医世家网站整理。





结胸脉法十一　太阳百二十一 《伤寒悬解》



* * *





结胸脉法十一　太阳百二十一




【140】太阳病，下之，其脉促，不结胸者，此为欲解也。脉浮者，必结胸也。脉紧者，必咽痛。脉弦者，必两胁拘急。脉细数者，头痛未止。脉沉紧者，必欲呕。脉沉滑者，协热利。脉浮滑者，必下血。

太阳病，下之，里邪既去，经热不得内传，而表邪未解，经热不能外达，表里迫束，故脉见促象。而不结胸者，则表阳未陷，经气郁勃，必当外发为汗，此为欲解也。若寸脉浮者，阴邪逆冲，膈热郁迫，必作结胸。脉紧者，表热被束，邪火上燔，必苦咽痛。肝胆之经，傍循胁肋，其脉象为弦，脉弦者，木气不舒，必两胁拘急。脉细数者，阳虚不能下秘，为浊阴冲逼，升浮无根，头痛发作，必当未止。脉沉紧者，胃气郁迫，容纳失职，必作呕吐。脉沉滑者，脾阳郁陷，肝木疏泄，必协热下利。脉浮滑者，乙木升发，而生气不畅，郁而生风，疏泄失藏，必病下血也。

上一页：脏结证十　太阳百二十

当前页：结胸脉法十一　太阳百二十一

下一页：结胸变证十二　太阳百二十二





* * *



原始资料来源互联网，中医世家网站整理。





结胸变证十二　太阳百二十二 《伤寒悬解》



* * *





结胸变证十二　太阳百二十二




【139】太阳病，二三日，不得卧，但欲起，心下必结，脉微弱者，此本有寒分也，反下之，若利止，必作结胸，未止者，四日复下之，此作协热利也。

太阳病，二三日，正传阳明、少阳之时，但欲起，不能卧，外烦如是，知其心下必结。盖病入阳明、少阳，胃逆胆壅，经气郁迫，故心下结硬，相火上炎，是以烦生。若脉见微弱，此必有寒气在内，格其阳火，乃反下之，寒盛脾亏，必当下利。若下利已止，脾气不陷，而寒邪在中，不得下泄，必当上逆，胆胃壅塞，则病结胸。若下利未止，脾气方陷，四日见其外热愈甚，而复下之，则里寒益增，外热更剧，寒益增而利益甚，此作协热利也。

结胸与协热利，皆有寒分之邪在内。寒邪上冲，则胃逆而为结胸，寒邪下泄，则脾陷而为协热利，其病标异而本同。协热利者，内寒协合外热而下利也。

上一页：结胸脉法十一　太阳百二十一

当前页：结胸变证十二　太阳百二十二

下一页：太阳坏病痞证　十二章





* * *



原始资料来源互联网，中医世家网站整理。





太阳坏病痞证　十二章 《伤寒悬解》



* * *





太阳坏病痞证　十二章




痞者，异日之太阴，今日误下而成者也。阳性虚而阴性实，人之心下虚空者，清阳升而浊阴降也。升降清浊之权，在乎中气，下伤中气，升降失职，浊气上逆，则生（月真）胀，清气下陷，则生飧泄，故痞证与下利兼见，悉因中气之败也。

太阴之证，腹满自利。腹满者，痞之根本，而未至成痞，下之而胸下结硬，乃成痞焉，痞乃太阴之坏病也。太阴脏寒，温宜四逆，阳旺寒消，自无余事。及其成痞，则下寒而兼上热，四逆不受，故变为泻心，清上温下，寒热并用，灵思妙解，神化无穷矣。

上一页：结胸变证十二　太阳百二十二

当前页：太阳坏病痞证　十二章

下一页：太阳坏病痞证桂枝人参汤证一　太阳百二十三





* * *



原始资料来源互联网，中医世家网站整理。





太阳坏病痞证桂枝人参汤证一　太阳百二十三 《伤寒悬解》



* * *





太阳坏病痞证桂枝人参汤证一　太阳百二十三




【163】太阳病，外证未解，而数下之，遂协热而利，利下不止，心下痞硬，表里不解者，桂枝人参汤主之。

太阳病，外证不解，而数下之，外热不退，而内寒亦增，遂协合外热，而为下利。利而不止，清阳既陷，则浊阴上逆，填于胃口，而心下痞硬。缘中气虚败，不能分理阴阳，升降倒行，清浊易位，是里证不解，而外热不退，是表证亦不解。表里不解，当内外兼医，桂枝人参汤，桂枝通经而解表热，参、术、姜、甘，温补中气，以转升降之机也。

太阴之胸下结硬，即痞证也，自利益甚，即下利不止也。中气伤败，痞与下利兼见，人参汤（即理中汤）助中气之推迁，降阳中之浊阴则痞消，升阴中之清阳则利止，是痞证之正法。诸泻心则因其下寒上热，从此而变通者也。

〖桂枝人参汤〗四十五　（方【66】）

【66】桂枝人参汤

桂枝别切，四两　甘草炙，四两　白术三两　人参三两　干姜三两

上五味，以水九升，先煮四味，取五升；内桂，更煮取三升，去滓。温服一升，日再夜一服。

上一页：太阳坏病痞证　十二章

当前页：太阳坏病痞证桂枝人参汤证一　太阳百二十三

下一页：大黄黄连泻心汤证二　太阳百二十四





* * *



原始资料来源互联网，中医世家网站整理。





大黄黄连泻心汤证二　太阳百二十四 《伤寒悬解》



* * *





大黄黄连泻心汤证二　太阳百二十四




【164】伤寒，大下后，复发汗，心下痞，恶寒者，表未解也，不可攻痞，当先解表，表解方可攻痞，解表宜桂枝汤，方在太阳五（方【1】）。攻痞宜大黄黄连泻心汤。

伤寒，下后复汗，阳亡土败，遂成痞证。而外见恶寒者，表未解也。盖阴气外束，阳郁不达，则见恶寒。外见恶寒，则内必发热，内热痞郁，法应攻之。而表未解者，不可攻也，当先解表，表解乃可攻痞。解表宜从中风例，用桂枝汤，病在汗下后，是以不用麻黄，攻痞宜大黄黄连泻心汤，去其痞郁之上热也。

上章用桂枝人参汤双解表里，此用桂枝汤解表，大黄黄连攻痞者，以上则外热而内寒，此则外寒而内热，攻补不同也。温中解表，可以并用，攻里发表，不可双行，故仲景于宜攻之病而有表证，皆先表而后下。

〖大黄黄连泻心汤〗四十六　（方【60】）

【60】大黄黄连泻心汤

大黄二两　黄连一两

上二味，以麻沸汤二升渍之，须臾绞去滓。分温再服。

（臣亿等看详大黄黄连泻心汤，诸本皆二味；又后附子泻心汤，用大黄、黄连、黄芩、附子，恐是前方中亦有黄芩，后但加附子也。故后云附子泻心汤，本云加附子也。）

上一页：太阳坏病痞证桂枝人参汤证一　太阳百二十三

当前页：大黄黄连泻心汤证二　太阳百二十四

下一页：附子泻心汤证三太阳　百二十五





* * *



原始资料来源互联网，中医世家网站整理。





附子泻心汤证三太阳　百二十五 《伤寒悬解》



* * *





附子泻心汤证三太阳　百二十五




【151】脉浮而紧，而复下之，紧反入里，则作痞，按之自濡，但气痞耳。

【154】心下痞，按之濡，其脉关上浮者，大黄黄连泻心汤主之。

【155】心下痞，而复恶寒汗出者，附子泻心汤主之。

脉浮而紧，应以汗解，而复下之，紧反入里，浮紧变为沉紧，则作痞证。痞证阳气格郁，必生上热，阴气凝塞，必生下寒，寒热相通，二气抟结，则心下石硬，而关脉沉紧，是当用诸泻心清上温下之法。若按之心下自濡，诊之关上脉浮者，是下寒未生，但是阳气痞塞，郁生上热，宜用大黄黄连泻其上热，无用温药也。若下寒已生，则心下不濡而关上不浮，其上热逼蒸，别无去路，是必开其皮毛，泄而为汗。如是心下痞硬，而复恶寒汗出者，是其下寒已动，宜附子泻心汤，大黄、芩、连，泻其上热，附子温其下寒也。

此以下伤其中气，土败胃逆，胆心不降，君相二火皆升，大黄泻胃而降逆，黄连泻其心火，黄芩泻其胆火。第曰泻心者，相火以君火为主也。

〖附子泻心汤〗四十七　（方【61】）

【61】附子泻心汤

大黄二两　黄连一两　黄芩一两　附子炮，去皮破，别煮取汁，一枚

上四味，切三味，以麻沸汤二升渍之，须臾绞去滓，内附子汁，分温再服。

上一页：大黄黄连泻心汤证二　太阳百二十四

当前页：附子泻心汤证三太阳　百二十五

下一页：十枣汤证四　太阳百二十六





* * *



原始资料来源互联网，中医世家网站整理。





十枣汤证四　太阳百二十六 《伤寒悬解》



* * *





十枣汤证四　太阳百二十六




【152】太阳中风，下利呕逆，表解者，乃可攻之。其人漐漐汗出，发作有时，头痛，心下痞硬满，引胁下痛，干呕短气，汗出不恶寒者，此表解里未和也，十枣汤主之。

太阳中风，下利呕逆，是有水湿在内，于法可攻，然必表邪外解，乃可攻之。其人内有水气，格阳于外，气蒸窍泄，漐漐汗出者，而阴阳胜复，发作有时。水饮阻格，浊气不降，头为之痛。阴邪上填，心下痞结硬满，而引胁下疼痛。胃气上逆，而生干呕。肺气上逆，而苦短气。使非水饮郁格，何以至此！若其漐漐汗出而不复恶寒者，是表邪已解而里气未和也，宜十枣汤，大枣保其脾精，芜、遂、大戟，泻其水饮也。

〖十枣汤〗四十八　（方【59】）

【59】十枣汤

芫花熬　甘遂　大戟

上三味，等分，各别捣为散。以水一升半，先煮大枣肥者十枚，取八合，去滓，内药末。强人服一钱匕，羸人服半钱匕，温服之。平旦服。若下少病不除者，明日更服，加半钱匕；得快下利后，糜粥自养。

上一页：附子泻心汤证三太阳　百二十五

当前页：十枣汤证四　太阳百二十六

下一页：生姜泻心汤证五　太阳百二十七





* * *



原始资料来源互联网，中医世家网站整理。





生姜泻心汤证五　太阳百二十七 《伤寒悬解》



* * *





生姜泻心汤证五　太阳百二十七




【157】伤寒，汗出解之后，胃中不和，心下痞硬，干噫食臭，胁下有水气，腹中雷鸣下利者，生姜泻心汤主之。

伤寒，汗出解后，胃中不和，心下痞硬。水谷不消，陈宿停留，浊气冲胸，而干呕食臭。胆邪克土，土虚不能制水，水郁胆部，而积于胁下。土败木贼，阴气激宕，腹中雷鸣，而病下利。生姜泻心汤，生姜、半夏，降其浊阴，黄芩、黄连，清其心胆，姜、甘、参、枣，温补中气，以转枢轴也。

〖生姜泻心汤〗四十九　（方【62】）

【62】生姜泻心汤

生姜切，四两　甘草炙，三两　人参三两　干姜一两　黄芩三两　半夏洗，半升　黄连一两　大枣擘，十二枚

上八味，以水一斗，煮取六升，去滓，再煎取三升。温服一升，日三服。

附子泻心汤，本云加附子，半夏泻心汤，甘草泻心汤，同体别名耳。生姜泻心汤，本云理中人参黄芩汤，去桂枝、术，加黄连，并泻肝法。

上一页：十枣汤证四　太阳百二十六

当前页：生姜泻心汤证五　太阳百二十七

下一页：甘草泻心汤证六　太阳百二十八





* * *



原始资料来源互联网，中医世家网站整理。





甘草泻心汤证六　太阳百二十八 《伤寒悬解》



* * *





甘草泻心汤证六　太阳百二十八




【158】伤寒、中风，医反下之，其人下利日数十行，谷不化，腹中雷鸣，心下痞硬而满，干呕，心烦不得安，医见其心下痞，谓病不尽，复下之，其痞益甚，此非结热，但以胃中虚，客气上逆，故使硬也，甘草泻心汤主之。

伤寒、中风，应当解表，医反下之，败其中气，水谷不化，土木皆郁，升降倒行。脾陷而贼于乙木，则腹中雷鸣而下利。胃逆而迫于甲木，则心下痞硬而干呕。君相二火皆升而心烦。医以痞为结热，而复下之，其痞益甚。不知此非结热，但以胃中阳虚，不能堤障阴邪，阴中客气，上逆阳位，故使心下结硬也。甘草泻心汤，甘草、姜、枣，补中而温下寒，半夏、芩、连，降逆而清上热也。

〖甘草泻心汤〗五十　（方【63】）

【63】甘草泻心汤

甘草炙，四两　黄芩三两　干姜三两　半夏洗，半升　大枣擘，十二枚　黄连一两

上六味，以水一斗，煮取六升，去滓；再煎取三升。温服─升，日三服。

（臣亿等谨按上生姜泻心汤法，本云理中人参黄芩汤，今详泻心以疗痞。痞气因发阴而生，是半夏、生姜、甘草泻心三方，皆本于理中也，其方必各有人参，今甘草泻心中无者，脱落之也。又按千金并外台秘要治伤寒□食，用此方，皆有人参，知脱落无疑。）

上一页：生姜泻心汤证五　太阳百二十七

当前页：甘草泻心汤证六　太阳百二十八

下一页：赤石脂禹余粮汤证七　太阳百二十九





* * *



原始资料来源互联网，中医世家网站整理。





赤石脂禹余粮汤证七　太阳百二十九 《伤寒悬解》



* * *





赤石脂禹余粮汤证七　太阳百二十九




【159】伤寒，服汤药，下利不止，心下痞硬，服泻心汤已，复以他药下之，利不止，医以理中与之，利益甚，理中者，理中焦，此利在下焦，赤石脂禹余粮汤主之。复利不止者，当利其小便。

伤寒，误服寒凉汤药，伤其中气，利下不止，心下痞鞭。服泻心汤已，下利未止，谓其中有积热，复以他药下之，阳气脱陷，下利不止。医又意中寒，以理中与之，其利益甚。理中者，但理中焦，此之下利，在于下焦滑脱，何以能止？宜赤石脂禹余粮汤，固下焦之滑脱，利乃可止也。若使复利不止者，必由土湿水停，前窍不通，而后注二肠，当利其小便，水道开而谷道合矣。

〖赤石脂禹余粮汤〗五十一　（方【64】）

【64】赤石脂禹余粮汤

赤石脂碎，一斤　太一禹余粮碎，一斤

上二味，以水六升，煮取二升，去滓，分温三服。

上一页：甘草泻心汤证六　太阳百二十八

当前页：赤石脂禹余粮汤证七　太阳百二十九

下一页：五苓散证八　太阳百三十





* * *



原始资料来源互联网，中医世家网站整理。





五苓散证八　太阳百三十 《伤寒悬解》



* * *





五苓散证八　太阳百三十




【156】本以下之，故心下痞，与泻心汤，痞不解，其人渴而口燥烦，小便不利者，五苓散主之。方在太阳四十二（方【32】）。

本以攻下之，故得心下痞证，是宜服泻心。乃与泻心汤，而痞不解，其人土湿水停，口渴心烦，小便不利者，宜五苓散，泄水燥土，以利小便，土燥则中气转运，浊降清升，痞硬自消也。

痞证必兼下利，上章复利不止者，当利其小便，利小便之法，五苓散是也。五苓痞证与下利兼医，此但言痞而不言下利者，省文也。

上一页：赤石脂禹余粮汤证七　太阳百二十九

当前页：五苓散证八　太阳百三十

下一页：旋覆代赭证九　太阳百三十一





* * *



原始资料来源互联网，中医世家网站整理。





旋覆代赭证九　太阳百三十一 《伤寒悬解》



* * *





旋覆代赭证九　太阳百三十一




【161】伤寒，发汗若吐若下解后，心下痞硬，噫气不除者，旋覆花代赭石汤主之。

伤寒，汗、吐、下解后，心下痞硬，噫气不除，以外证虽解，而汗下伤中，土败胃逆，碍胆经降路，胃口痞塞，肺气郁蒸，而化痰饮，胃土壅遏，而生哕噫。旋覆花代赭石汤，参、甘、大枣，补其中脘，半夏、姜、赭，降其逆气，旋覆花行痰饮而开郁浊也。

浊气上填，痞闷噫气，以旋覆花代赭石汤补虚降逆，噫气立除。若除后再用，则病下陷，不可常服也。

〖旋覆花代赭石汤〗五十二　（方【65】）

【65】旋复代赭汤

旋复花三两　人参二两　生姜五两　代赭一两　甘草炙，三两　半夏洗，半升　大枣擘，十二枚

上七味，以水一斗，煮取六升，去滓，再煎取三升。温服一升，日三服。

上一页：五苓散证八　太阳百三十

当前页：旋覆代赭证九　太阳百三十一

下一页：瓜蒂散证十　太阳百三十二





* * *



原始资料来源互联网，中医世家网站整理。





瓜蒂散证十　太阳百三十二 《伤寒悬解》



* * *





瓜蒂散证十　太阳百三十二




【166】病如桂枝证，头不痛，项不强，寸脉微浮，胸中痞硬，气上冲咽喉，不得息，此为胸有寒也，当吐之，宜瓜蒂散。诸亡血家，不可与。

病如桂枝汤证，但头不痛，项不强，寸脉微浮，其内则胸中痞硬，气上冲于咽喉，不得喘息，此为胸有寒痰，阻塞窍隧，故令肺气壅塞，不得布散也。法当吐之，宜瓜蒂散，香豉行其滞，小豆泻其湿，瓜蒂涌其寒痰。若诸亡血之家，血惯上逆，不可与也。

〖瓜蒂散〗五十三　（方【67】）

【67】瓜蒂散

瓜蒂熬黄，一分　赤小豆一分

上二味，各别捣筛，为散已，合治之。取一钱匕，以香豉一合，用热汤七合煮作稀糜，去滓，取汁和散，温顿服之。不吐者，少少加；得快吐乃止。诸亡血虚家，不可与瓜蒂散。

上一页：旋覆代赭证九　太阳百三十一

当前页：瓜蒂散证十　太阳百三十二

下一页：经脉动惕证十一　太阳百三十三





* * *



原始资料来源互联网，中医世家网站整理。





经脉动惕证十一　太阳百三十三 《伤寒悬解》



* * *





经脉动惕证十一　太阳百三十三




【160】伤寒，吐下后，发汗，虚烦，脉甚微，八九日，心下痞硬，胁下痛，气上冲咽喉，眩冒，经脉动惕者，久而成痿。

吐下而又发汗，阳虚生烦，脉甚微弱，至八九日，心下痞硬，胁下疼痛，缘阳亡土败，胃气上逆，碍胆经降路。胆脉自胃口而循两胁，胆经壅塞，故心下痞而胁下痛，胃口堵塞，肺气不得下行，故上冲咽喉。肺胃上逆，阳气升浮，旋转不宁，故头目眩冒。浊气郁蓄，而不疏通，经脉莫容，故动惕不安。如是者，久而成痿。盖肝司营血，而主筋脉，血旺筋柔，是以不痿。甲木逆升，相火上炎，乙木下陷，郁而生风，营血瘀涩，经气不畅，风木抑遏，是以动摇。久而经脉失养，故成痿病也。

《素问·痿论》：治痿独取阳明。阳明者，五脏六腑之海，主润宗筋，宗筋主束骨而利机关也。冲脉者，经络之海，主渗灌溪谷，与阳明合于宗筋。阴阳总宗筋之会，会于气冲，而阳明为之长，皆属于带脉，而络于督脉。故阳明虚而宗筋纵，带脉不引，故足痿不用也。阳明下降，则化金水，金水收藏，相火下秘，而温肾肝，木气滋荣，故筋脉轻健，而不痿软。阳明不降，胃逆胆升，火泻而水寒，生气枯槁，筋脉不荣，是以成痿。

上一页：瓜蒂散证十　太阳百三十二

当前页：经脉动惕证十一　太阳百三十三

下一页：表里俱虚证十二　太阳百三十四





* * *



原始资料来源互联网，中医世家网站整理。





表里俱虚证十二　太阳百三十四 《伤寒悬解》



* * *





表里俱虚证十二　太阳百三十四




【153】太阳病，医发汗，遂发热恶寒，因复下之，心下痞。表里俱虚，阴阳气并竭，无阳则阴独，复加烧针，因胸烦。面色青黄，肤瞤者，难治。令色微黄，手足温者，易愈。

太阳病，医发其汗，营卫俱虚，卫气内陷则发热，营血外束则恶寒。医见汗之不愈，因复下之，阳亡土败，心下痞结。汗泄其表，下泄其里，表里俱虚，内外之气并竭。表里阳亡，但有独阴，复加烧针，以泻心肺之气，因而胸膈生烦。若面色青黄，皮肤瞤动者，是土败木贼，风动而经郁也，其病难治。若色微黄而不青，手足温暖而不冷，是土气续复而无木邪，四末阳回而非独阴，其病易愈也。

上一页：经脉动惕证十一　太阳百三十三

当前页：表里俱虚证十二　太阳百三十四

下一页：阳明实证





* * *



原始资料来源互联网，中医世家网站整理。





阳明实证 《伤寒悬解》



* * *





阳明实证




阳明以戊土而化气于燥金，阳明者，胃之经，胃者，阳明之腑。阳明病，有经有腑，经主传输而腑主受盛。病在太阳之经，若胃阳非旺，则二日阳明，三日少阳，六日经尽汗解，不入阳明之腑。此总统于太阳一经，不论二三四日，俱系桂枝、麻黄之证。虽二日阳明之时，亦不得谓之阳明病，以其明日则传少阳，后日则传太阴，非阳明中土，无所复传之证也。若胃阳素盛，经邪内传，此方谓之阳明病。盖正阳当令，则太少无权，而三阴退避，自此而永留胃腑，终始不迁，所谓阳明中土，无所复传也。

方其腑热未实，经病不罢，是为葛根汤证。及其胃热郁蒸，汗出表解，潮热痛满，但用承气攻下，别无余事。使非下早里虚，万无意外之变，感病之百不一失，甚可庆慰者也。

然而物忌盛满，亢则害生，于此迁延失下，久而阴为阳并，精液消亡，土焦水涸，亦归于死。仲景所以示早攻之戒，而又垂急下之条，早攻则阳去而入阴，缓下则阴尽而阳亢，迟速均失也。是故承气之法，妙在缓急恰宜之交，使夫病去而人存，是在良工焉。

上一页：表里俱虚证十二　太阳百三十四

当前页：阳明实证

下一页：提纲　二章





* * *



原始资料来源互联网，中医世家网站整理。





提纲　二章 《伤寒悬解》



* * *





提纲　二章




胃为燥土，燥则生热，病在三阳，不论何经之感，郁其内热，胃病即作，以胃家之阳实也。顾（顾　犹但也。）阴易盛而阳易亏，故胃有实热，而非无虚冷。实热则阳神用事，并阴而归阳，虚冷则阴邪司权，出阳而入阴，非一致也。然名为阳明，以其两阳合明而盛极也，居阳实之名，而有阳虚之实，则阳明不成为阳明，徒负虚声矣。是以胃家之实，可曰阳明之为病，至于胃中之虚，是名为阳明，而实为太阴，尚可曰阳明之为病乎？

仲景于阳明之为病，冷热虚实，两立而俱存之。而提纲则曰胃家实也，其崇阳黜阴之意，具见于文字之外矣。

上一页：阳明实证

当前页：提纲　二章

下一页：阳明经提纲一　阳明一





* * *



原始资料来源互联网，中医世家网站整理。





阳明经提纲一　阳明一 《伤寒悬解》



* * *





阳明经提纲一　阳明一




【180】阳明之为病，胃家实是也。

胃者，阳明之腑，阳明之为病，全缘胃家之阳实。阳实则病至阳明，腑热郁发，病邪归胃，而不复他传，非他经之不病也。三阳之阳，莫盛于阳明，阳明之邪独旺，不得属之他经也。胃家之实，而病归胃腑，终始不迁，故曰阳明之为病。若胃阳非实，则今日在阳明之经，明日已传少阳之经，后日已传太阴之经，未可专名一经，曰阳明之为病也。

上一页：提纲　二章

当前页：阳明经提纲一　阳明一

下一页：阳明提纲二　阳明二





* * *



原始资料来源互联网，中医世家网站整理。





阳明提纲二　阳明二 《伤寒悬解》



* * *





阳明提纲二　阳明二




【186】伤寒三日，阳明脉大。

伤寒一日太阳，二日阳明，三日少阳。阳明之脉大，少阳之脉弦细，若三日正传少阳之时，不见少阳弦细之脉，而见阳明之大脉，知其传于阳明之腑矣。

上一页：阳明经提纲一　阳明一

当前页：阳明提纲二　阳明二

下一页：阳明外证一　阳明三





* * *



原始资料来源互联网，中医世家网站整理。





阳明外证一　阳明三 《伤寒悬解》



* * *





阳明外证一　阳明三




【182】问曰：阳明病，外证云何？答曰：身热，汗自出，不恶寒，反恶热也。

里热外发，则身热。热气熏蒸，则汗自出。汗出表解，但热无寒，故不恶寒，反恶热。此后全是内热为害，与外寒无关也。

上一页：阳明提纲二　阳明二

当前页：阳明外证一　阳明三

下一页：阳明外证二　阳明四





* * *



原始资料来源互联网，中医世家网站整理。





阳明外证二　阳明四 《伤寒悬解》



* * *





阳明外证二　阳明四




【183】问曰：病有得之一日，不发热而恶寒者，何也？答曰：虽得之一日，恶寒将自罢，即自汗出而恶热也。

得阳明病之一日，太阳表证未罢，则犹见恶寒，以胃热未盛故也，迟则胃热隆盛，孔窍蒸泄，恶寒将自罢，即自汗出而恶热也。

上一页：阳明外证一　阳明三

当前页：阳明外证二　阳明四

下一页：阳明外证三　阳明五





* * *



原始资料来源互联网，中医世家网站整理。





阳明外证三　阳明五 《伤寒悬解》



* * *





阳明外证三　阳明五




【184】问曰：恶寒何故自罢？答曰：阳明居中，土也，万物所归，无所复传。始虽恶寒，二日自止，此为阳明病也。

感伤三阳则为热，传之三阴则为寒，以阳盛于腑，阴盛于脏，腑病则热，脏病则寒也。感证一传胃腑，则胃热日增，不复再传三阴而为寒。缘阴盛之人，三阳方病于外，三阴即应于中，传阴则后之恶寒无有止期，此但入三阴为寒，不入胃腑为热者也。阳盛之人，太阳被感，腑热郁生，其始热未极盛，犹见恶寒，俟至二日，热盛之极，气蒸汗泄，则恶寒自止，此但入胃腑为热，不入三阴为寒者也。

阳盛则生，阴盛则死，阴莫盛于少阴，阳莫盛于阳明。病入三阴，死多生少，虽用姜附回阳，难保十全无失，最可虑也。一传胃腑，则正阳司气，三阴无权，万不一死，至为吉兆，俟其胃热盛实，一用承气攻下，自无余事。阳贵阴贱，正为此也。

上一页：阳明外证二　阳明四

当前页：阳明外证三　阳明五

下一页：阳明外证四　阳明六





* * *



原始资料来源互联网，中医世家网站整理。





阳明外证四　阳明六 《伤寒悬解》



* * *





阳明外证四　阳明六




【185】伤寒，发热无汗，呕不能食，而反汗出濈濈然者，是转属阳明也。

太阳伤寒，经证未解，发热无汗，呕不能食，缘寒邪束迫，胃气壅逆，故无汗而呕，食不能下也。而反汗出濈濈然者，必因胃腑有热，蒸其皮毛，是为转属阳明也。

上一页：阳明外证三　阳明五

当前页：阳明外证四　阳明六

下一页：阳明外证五　阳明七





* * *



原始资料来源互联网，中医世家网站整理。





阳明外证五　阳明七 《伤寒悬解》



* * *





阳明外证五　阳明七




【187】伤寒，脉浮而缓，手足自温者，是为系在太阴。太阴者，身当发黄，若小便自利者，不能发黄。至七八日，大便硬者，为阳明病也。

【188】伤寒转系阳明者，其人濈濈然微汗出也。

太阳伤寒，阳旺则传阳明，阴旺则传太阴。若脉浮而缓，手足自温，是阳明、太阴所同，且以系之太阴。然太阴身当发黄，缘湿土被郁，必见黄色。虽脾胃俱有黄证，而胃之发黄，乃太阴湿土所传也。若小便自利者，则湿去，又不能发黄。太阴、阳明，何从别之？必验之大便，太阴之大便自利，阳明之大便则硬。至七八日，大便硬者，此为阳明病也。又，太阴无汗，伤寒转系阳明者，其人濈濈然微汗出也。此与太阴至七八日，暴烦下利条，彼此互文。

上一页：阳明外证四　阳明六

当前页：阳明外证五　阳明七

下一页：阳明来路一　阳明八





* * *



原始资料来源互联网，中医世家网站整理。





阳明来路一　阳明八 《伤寒悬解》



* * *





阳明来路一　阳明八




【179】问曰：病有太阳阳明，有正阳阳明，有少阳阳明，何谓也？答曰：太阳阳明者，脾约是也。正阳阳明者，胃家实是也。少阳阳明者，发汗利小便已，胃中燥烦热，大便难是也。

阳明之病，或自太阳传来，或自少阳传来，或由本经自入。自太阳来者，谓之太阳阳明。太阳阳明者，小便数而大便难，膀胱津涸，脾胃失润，因而脾气约结，粪粒坚小也。本经自入者，谓之正阳阳明。正阳阳明者，胃家阳实，不俟别经之传，一有表邪外郁，腑热自发也。自少阳来者，谓之少阳阳明。少阳阳明者，发汗利水，胆液枯槁，因而胃中燥热，大便艰难也。太阳阳明者，寒水之枯，少阳阳明者，相火之旺，正阳阳明者，燥金之盛也。

上一页：阳明外证五　阳明七

当前页：阳明来路一　阳明八

下一页：阳明来路二　阳明九





* * *



原始资料来源互联网，中医世家网站整理。





阳明来路二　阳明九 《伤寒悬解》



* * *





阳明来路二　阳明九




【181】问曰：何缘得阳明病？答曰：太阳病，若发汗，若下，若利小便，此亡津液，胃中干燥，因转属阳明。不更衣，内实，大便难者，是名阳明也。

阳明病，来自太阳者多，少阳者少。阳盛之人，太阳病感，汗、下、利水，亡其津液，以致胃中干燥，因而转属阳明。燥热内实，大便坚硬，此名为阳明也。

上一页：阳明来路一　阳明八

当前页：阳明来路二　阳明九

下一页：阳明来路三　阳明十





* * *



原始资料来源互联网，中医世家网站整理。





阳明来路三　阳明十 《伤寒悬解》



* * *





阳明来路三　阳明十




【185】本太阳病，初得时，发其汗，汗先出不彻，因转属阳明也。

太阳病，汗出透彻，则表解而里气亦达。若汗出不彻，表邪未解，腑热郁生，因而转属阳明也。

上一页：阳明来路二　阳明九

当前页：阳明来路三　阳明十

下一页：阳明来路四　阳明十一





* * *



原始资料来源互联网，中医世家网站整理。





阳明来路四　阳明十一 《伤寒悬解》



* * *





阳明来路四　阳明十一




【48】二阳并病，太阳初得病时，发其汗，汗先出不彻，因转属阳明，续自微汗出，不恶寒。若太阳病证不罢者，不可下，下之为逆，如此可小发汗。设面色缘缘正赤者，阳气拂郁在表，当解之熏之。若发汗不彻，不足言，阳气拂郁不得越，当汗不汗，其人烦躁，不知痛处，乍在腹中，乍在四肢，按之不可得，其人短气，但坐，以汗出不彻故也，更发汗则愈。何以知汗出不彻？以脉涩故知也。

病传阳明之腑，而太阳表证未罢，谓之二阳并病。以太阳初病，发汗不彻，经热内蒸，因而转属阳明。续自微汗出，而不恶寒，便是腑热作矣。腑热宜下，若太阳表证不罢者，不可下，下则表阳内陷，此之谓逆。如此可小发汗，以泻其表。设表邪外盛，面色缘缘正赤者，此阳气拂郁在表，不得出路，郁蒸头面之故，当内解外熏，令其透彻。不得小汗，以致邪留。若发汗不彻，阳气拂郁，不得外越，其人胃气内遏，必至烦躁，又觉疼痛，其痛不知其处，或在腹中，或在四肢，按之绝不可得，而且隧路壅阻，呼吸短气。凡此诸证，皆坐以汗出不彻故也，更发其汗则愈。此何以知是汗出之不彻？以其脉涩，故知之也。涩者，阳郁而不滑利也。

拂郁，抑郁之意，《汉书·邹阳传》：大后拂郁泣血，《楚辞·七谏》：沉江心拂郁而内伤。熏法：以盆盛滚水，入被热熏，取汗最捷，宜于下部用之。

上一页：阳明来路三　阳明十

当前页：阳明来路四　阳明十一

下一页：阳明经病腑病汗下总纲　一章　阳明十二





* * *



原始资料来源互联网，中医世家网站整理。





阳明经病腑病汗下总纲　一章　阳明十二 《伤寒悬解》



* * *





阳明经病腑病汗下总纲　一章　阳明十二




【240】病人烦热，汗出则解，又如疟状，日晡时发热者，属阳明也。脉实者，宜下之，脉浮虚者，宜发汗，下之与大承气汤（方【75】），发汗宜桂枝汤（方【1】）。

太阳表证未解，而生烦热，汗出则烦热解矣。乃汗后又如疟状，每日日晡时发热者，此属阳明也。（日晡，申戌之交，阳明旺盛之时也。《汉书·天文志》：正月旦决八风，旦至食为麦，食至昳为稷，昳至晡为黍，晡至下晡为菽，下晡至日入为麻。各以其时，用云色占种所宜。按：日晡在日昳之后，下晡在日入之前，正申酉戌，燥金得令之时也）。阳明有经证，有腑证，经证表热外发，其脉浮虚，腑证里热内结，其脉实。脉实者，宜下之，以泻其里热，脉浮虚者，宜发汗，以泻其表热。下之与大承气汤，大黄、芒硝破结而泻热，厚朴、枳实降浊而消满也，发汗宜桂枝汤，姜、甘、大枣补脾精而和中气，桂枝、芍药通经络而泻营郁也。

上一页：阳明来路四　阳明十一

当前页：阳明经病腑病汗下总纲　一章　阳明十二

下一页：阳明经病　七章　腑病连经





* * *



原始资料来源互联网，中医世家网站整理。





阳明经病　七章　腑病连经 《伤寒悬解》



* * *





阳明经病　七章　腑病连经




阳明自太阳传来，未入于腑，全是经病。经病宜汗，其未离大阳之经，则用麻、桂，其将入阳明之腑，则加葛根。阳明一见吐利，虽未是里实可下之证，然而经迫腑郁，已是胃热将成之根，故用葛根双解经腑之郁。此证得法，自无离经入腑之患矣。



上一页：阳明经病腑病汗下总纲　一章　阳明十二

当前页：阳明经病　七章　腑病连经

下一页：阳明经病桂枝证一　阳明十三





* * *



原始资料来源互联网，中医世家网站整理。





阳明经病桂枝证一　阳明十三 《伤寒悬解》



* * *





阳明经病桂枝证一　阳明十三




【234】阳明病，脉迟，汗出多，微恶寒者，表未解也，可发汗，宜桂枝汤。方在太阳五（方【1】）。

脉迟，汗出，恶寒，是太阳中风脉证，故宜桂枝。而汗多已属胃阳之盛，故曰阳明病也。

上一页：阳明经病　七章　腑病连经

当前页：阳明经病桂枝证一　阳明十三

下一页：麻黄证二　阳明十四





* * *



原始资料来源互联网，中医世家网站整理。





麻黄证二　阳明十四 《伤寒悬解》



* * *





麻黄证二　阳明十四




【235】阳明病，脉浮，无汗而喘者，发汗则愈，宜麻黄汤。方在太阳二十（方【18】）。

脉浮，无汗而喘，是太阳伤寒脉证，故宜麻黄。

太阳经病，内传阳明之腑，阳明之腑邪未实，太阳之经邪未罢，是宜用太阳表药。即里有下证，而表病不解，亦不可下，当先以麻、桂表其风寒，然后议下也。

风脉浮缓，寒脉浮紧，迟者，缓之变文也。风脉不言缓，寒脉不言紧，省文也。太阳传阳明，缓紧之中，必兼大象，以伤寒三日，阳明脉大，前章已经提明，故此不及。

上一页：阳明经病桂枝证一　阳明十三

当前页：麻黄证二　阳明十四

下一页：麻黄证三　阳明十五





* * *



原始资料来源互联网，中医世家网站整理。





麻黄证三　阳明十五 《伤寒悬解》



* * *





麻黄证三　阳明十五




【36】太阳与阳明合病，喘而胸满者，不可下，宜麻黄汤。

太阳与阳明合病，经迫腑郁，胃逆肺胀，故喘而胸满。宜麻黄汤，麻黄发表而散寒，杏仁降逆而止喘，不可下也。

上一页：麻黄证二　阳明十四

当前页：麻黄证三　阳明十五

下一页：桂枝葛根证四　阳明十六





* * *



原始资料来源互联网，中医世家网站整理。





桂枝葛根证四　阳明十六 《伤寒悬解》



* * *





桂枝葛根证四　阳明十六




【14】太阳病，项背强几几，反汗出、恶风者，桂枝加葛根汤主之。

阳明经行身之前，自头下膈而走足，太阳经行身之后，自头下项循背而走足。太阳经病，头痛项强而已，不至几几。缘太阳表病不解，郁遏阳明经腑之气，不得顺降，逆冲胸膈。背者，胸之府也，胸膈胀满，则项背壅阻，愈格太阳下行之路，故几几不柔。葛根泻阳明之经气，降逆而达郁也。

〖桂枝加葛根汤〗五十四　（方【2】）

【2】桂枝加葛根汤

葛根四两　芍药二两　生姜切，三两　甘草炙，二两　桂枝去皮，二两　大枣十二枚，擘

上六味；以水一斗，先煮麻黄、葛根，减二升，去上沫，内诸药，煮取三升，去滓，温服一升。覆取微似汗，不须啜粥，余如桂枝法将息及禁忌。

上一页：麻黄证三　阳明十五

当前页：桂枝葛根证四　阳明十六

下一页：葛根证五　阳明十七





* * *



原始资料来源互联网，中医世家网站整理。





葛根证五　阳明十七 《伤寒悬解》



* * *





葛根证五　阳明十七




【31】太阳病，项背强几几，无汗恶风者，葛根汤主之。

营为寒伤，闭束二阳卫气。葛根汤，葛根泻阳明之卫，麻黄泻太阳之卫，桂枝、芍药，通经络而清营血，姜、甘、大枣，和中气而补脾精也。

〖葛根汤〗五十五　（方【15】）

【15】葛根汤

葛根四两　麻黄去节，三两　桂枝去皮，二两　生姜切，三两　甘草炙，二两　芍药二两　大枣十二枚，擘

上七味，以水一斗，先煮麻黄、葛根，减二升，去白沫，内诸药，煮取三升，去滓，温服一升，覆取微似汗。余如桂枝法将息及禁忌，诸汤皆仿此。

上一页：桂枝葛根证四　阳明十六

当前页：葛根证五　阳明十七

下一页：葛根证六　阳明十八





* * *



原始资料来源互联网，中医世家网站整理。





葛根证六　阳明十八 《伤寒悬解》



* * *





葛根证六　阳明十八




【32】太阳与阳明合病者，必自下利，葛根汤主之。

太阳表寒外束，经络壅迫，郁遏阳明胃气，不能容纳水谷，已化之食，必当注泄而下，葛根、麻黄，泻二阳之卫郁，以松里气也。

上一页：葛根证五　阳明十七

当前页：葛根证六　阳明十八

下一页：葛根半夏证七　阳明十九





* * *



原始资料来源互联网，中医世家网站整理。





葛根半夏证七　阳明十九 《伤寒悬解》



* * *





葛根半夏证七　阳明十九




【33】太阳与阳明合病，不下利，但呕者，葛根加半夏汤主之。

二阳合病，经迫腑郁，不能容纳水谷，未化之食，必当涌吐而上，半夏降胃逆而止呕吐也。

〖葛根加半夏汤〗五十六　（方【16】）

【16】葛根加半夏汤

葛根四两　麻黄去节，三两　甘草炙，二两　芍药二两　桂枝去皮，二两　生姜切，三两　半夏洗，半升　大枣十二枚，擘

上八味，以水一斗，先煮葛根、麻黄，减二升。去白沫，内诸药，煮取三升，去滓，温服一升。覆取微似汗。

上一页：葛根证六　阳明十八

当前页：葛根半夏证七　阳明十九

下一页：阳明腑病　二十七章





* * *



原始资料来源互联网，中医世家网站整理。





阳明腑病　二十七章 《伤寒悬解》



* * *





阳明腑病　二十七章




阳明病，自经传腑，腑病宜下，其经证未罢，犹见恶寒，则宜先汗而后下。经证已解，恶寒不作，而潮热汗出，全是腑证，当相其缓急而用下法也。



上一页：葛根半夏证七　阳明十九

当前页：阳明腑病　二十七章

下一页：阳明腑病调胃承气证一　阳明二十





* * *



原始资料来源互联网，中医世家网站整理。





阳明腑病调胃承气证一　阳明二十 《伤寒悬解》



* * *





阳明腑病调胃承气证一　阳明二十




【248】太阳病三日，发汗不解，蒸蒸发热者，属胃也，调胃承气汤主之。

太阳病，二日阳明，三日少阳，此但传经络而不入脏腑，发汗则解矣。乃当三日少阳之期，发汗不解，而反蒸蒸发热者，此不在经而在胃也。宜早以调胃承气调之，免后此之用大承气。此大承气之初证也。

〖调胃承气汤〗五十七　（方【13】）

【13】调胃承气汤

大黄去皮，清酒洗，四两　甘草炙，二两　芒硝三合

上三味，以水三升，煮取一升，去滓，内芒硝，更上火微煮令沸。少少温服之。（/温顿服之，以调胃气。/顿服。）

上一页：阳明腑病　二十七章

当前页：阳明腑病调胃承气证一　阳明二十

下一页：大承气证二　阳明二十一





* * *



原始资料来源互联网，中医世家网站整理。





大承气证二　阳明二十一 《伤寒悬解》



* * *





大承气证二　阳明二十一




【220】二阳并病，太阳证罢，但发潮热，手足漐漐汗出，大便难而谵语者，下之则愈，宜大承气汤。

二阳并病，太阳经证既罢，但有阳明腑证，潮热汗出，大便难而谵语，全是胃腑燥热，闭塞不通。下之泻其胃热则愈，宜大承气汤也。

潮热即日哺发热，按时发作，期如潮信也。

〖大承气汤〗五十八　（方【75】）

【75】大承气汤

大黄酒洗，四两　厚朴炙，去皮，半斤　枳实炙，五枚　芒硝三合

上四味，以水一斗，先煮二物，取五升，去滓；内大黄，更煮取二升，去滓；内芒硝，更上微火一两沸，分温再服。得下，余勿服

上一页：阳明腑病调胃承气证一　阳明二十

当前页：大承气证二　阳明二十一

下一页：小承气证三　阳明二十二





* * *



原始资料来源互联网，中医世家网站整理。





小承气证三　阳明二十二 《伤寒悬解》



* * *





小承气证三　阳明二十二




【208】阳明病，脉迟，虽汗出，不恶寒者，其身必重，短气，腹满而喘，有潮热者，此外欲解，可攻里也。手足濈然而汗出者，此大便已硬也，大承气汤主之，若汗多，微发热恶寒者，外未解也，其热不潮，未可与承气汤。若腹大满不通者，可与小承气汤，微和胃气，勿令大泄下。

阳明病而见脉迟，是湿旺之诊。虽汗出，不恶寒者，表证已解，然而里热未成。以其土湿也，其身必重浊濡滞。迨至胃热已盛，燥夺其湿，肺腑壅遏，短气，腹满而喘，有潮热者，此外证已欲解，可攻里也。再验其手足，濈然而汗出者，此胃热盛实，大便已硬也，宜以大承气泻之。盖四肢秉气于胃，胃寒则四肢厥冷，胃热则四肢气蒸汗泄，故手足汗出，是为胃热之极，大便硬也。若汗虽多，犹微发热而恶寒者，外未解也，不可攻里。即外已解，而其热不潮，尚非可下之时，未可与承气汤。若腹中大满不通者，急不能待，可与小承气汤，微和胃气，通其大满而止，勿令大泄下也。

〖小承气汤〗五十九　（方【76】）

【76】小承气汤

大黄酒洗，四两　厚朴炙，去皮，二两　枳实大者炙，五枚

上三味，以水四升，煮取一升二合，去滓，分温二服。初服汤当更衣，不尔者尽饮之；若更衣者，勿服之。

小承气证四　阳明二十三

【250】太阳病，若吐，若下，若发汗，微烦，小便数，大便因硬者，与小承气汤和之愈。

吐、下、发汗，伤其津液，微觉心烦，小便数行，大便因硬者，此将来之大承气证。宜早以小承气汤和之，即愈也。

上一页：大承气证二　阳明二十一

当前页：小承气证三　阳明二十二

下一页：调胃承气证五　阳明二十四





* * *



原始资料来源互联网，中医世家网站整理。





调胃承气证五　阳明二十四 《伤寒悬解》



* * *





调胃承气证五　阳明二十四




【207】阳明病，不吐，不下，心烦者，可与调胃承气汤。

不因吐下，而心烦者，胃阳原盛，所谓正阳阳明也。燥土耗伤津液则烦，心烦即谵语之根，甚则谵语，此亦大承气之初证也。

上一页：小承气证三　阳明二十二

当前页：调胃承气证五　阳明二十四

下一页：亡津便硬证六　阳明二十五





* * *



原始资料来源互联网，中医世家网站整理。





亡津便硬证六　阳明二十五 《伤寒悬解》



* * *





亡津便硬证六　阳明二十五




【203】阳明病，本自汗出，医更重发汗，病已差，尚微烦不了了者，此大便必硬故也。以亡津液，胃中干燥，故令大便硬。当问其小便日几行，若本小便日三四行，今日再行，故知大便不久出，今为小便数少，以津液当还胃中，故知不久必大便也。

本自汗出，又重发其汗，热随汗泄，病已差矣，尚微烦而不了了者，此过汗亡津，胃中干燥，大便必硬。当问其小便一日几行，若小便前多而今少，则大便必不久出，以津液还入胃中，肠胃滋润故也。

上一页：调胃承气证五　阳明二十四

当前页：亡津便硬证六　阳明二十五

下一页：蜜煎导证七　阳明二十六





* * *



原始资料来源互联网，中医世家网站整理。





蜜煎导证七　阳明二十六 《伤寒悬解》



* * *





蜜煎导证七　阳明二十六




【233】阳明病，自汗出，若发汗，小便自利者，此为津液内竭，虽硬不可攻之，当须自欲大便，宜蜜煎导而通之，若土瓜根及与大猪胆汁皆可为导。

本自汗出，若又发其汗，或小便自利者，此为津液内竭，非胃热土燥可比，大便虽硬，不可攻之，当须自欲大便，结而不下，宜蜜煎导而通之，若土瓜根（土瓜根汁，入少水，筒吹入肛门，大便立通）及与大猪胆汁，皆可为导也。

〖蜜煎导方〗六十　（方【78】）

【78】蜜煎导方

食蜜七合

上一味，于铜器内微火煎，当须凝如饴状，搅之勿令焦着，欲可丸，并手捻作挺，令头锐，大如指，长二寸许。当热时急作，冷则硬。以内谷道中，以手急抱，欲大便时乃去之。

〖猪胆方〗六十一　（方【79】）

【79】猪胆汁方

大猪胆一枚

泻汁，和少许法醋，以灌谷道内，如一食顷，当大便出宿食恶物。

上一页：亡津便硬证六　阳明二十五

当前页：蜜煎导证七　阳明二十六

下一页：麻仁丸证八　阳明二十七





* * *



原始资料来源互联网，中医世家网站整理。





麻仁丸证八　阳明二十七 《伤寒悬解》



* * *





麻仁丸证八　阳明二十七




【247】趺阳脉浮而涩，浮则胃气强，涩则小便数，浮涩相抟，大便则难，其脾为约，麻子仁丸主之。

阳明胃经，自头走足，行于足趺，动脉曰冲阳，故名趺阳。阳盛则脉浮，浮则胃气强壮也。血虚则脉涩，涩则风木疏泄而小便数也。浮涩相合，土燥水枯，大便则难，其脾气约结而粪粒坚小。此太阳阳明之证也。八章：太阳阳明者，脾约是也。宜麻仁丸，麻仁、杏仁润燥而滑肠，芍药、大黄清风而泻热，厚朴、枳实行滞而开结也。

〖麻子仁丸〗六十二　（方【82】）

【82】麻子仁丸

麻子仁二升　芍药半斤　枳实炙，半斤　大黄去皮，一斤　厚朴炙，去皮，一尺　杏仁去皮尖，熬，别作脂，一升

上六味，蜜和丸如梧桐子大。饮服十丸，日三服，渐加，以知为度

上一页：蜜煎导证七　阳明二十六

当前页：麻仁丸证八　阳明二十七

下一页：大承气证九　阳明二十八





* * *



原始资料来源互联网，中医世家网站整理。





大承气证九　阳明二十八 《伤寒悬解》



* * *





大承气证九　阳明二十八




【251】得病二三日，脉弱，无太阳、柴胡证，烦躁，心下硬。至四五日，虽能食，与小承气汤，少少与，微和之，令小安。至六日，与承气汤一升。若不大便六七日，小便少者，虽不能食，但初头硬，后必溏，未定成硬，攻之必溏，须小便利，屎定硬，乃可攻之，宜大承气汤。

得病二三日，脉弱而无太阳、少阳表证，乃烦躁而心下硬满，是非少阳之证，而实阳明之证也。盖胆胃之经，自头走足，悉由胃口下行，少阳病则以甲木而迫戊土，阳明病则以戊土而遏甲木，经气不降，痞结胃口，皆有心下硬满之证。而此则无少阳表证，而见烦躁，故定属阳明，而不关少阳也。至四五日，虽犹能食，然腑邪已成，可以小承气汤，少少与和之，令其烦躁少安。至六日，邪实之时，与承气汤一升以利之，则腑热泄矣。若不大便六七日，计期可下，而小便少者，则大便必不硬。便硬肠结，胃热不得下泄，浊气熏冲，必不能食。此证虽不能食，然胃非干燥，其大便初头结硬，阻浊气下泄之路，故不能食，其后必是稀溏，未至结硬，而遽攻之，必成溏泄。须小便利后，津亡土燥，屎定全硬，乃可攻之，宜大承气汤也。

上一页：麻仁丸证八　阳明二十七

当前页：大承气证九　阳明二十八

下一页：小承气证十　阳明二十九





* * *



原始资料来源互联网，中医世家网站整理。





小承气证十　阳明二十九 《伤寒悬解》



* * *





小承气证十　阳明二十九




【209】阳明病，潮热，大便微硬者，可与大承气汤，不硬者，不可与之。若不大便六七日，恐有燥屎，欲知之法，少与小承气汤，汤入腹中，转失气者，此有燥屎，乃可攻之，若不转失气，此但初头硬，后必溏，攻之必胀满不能食也。欲饮水者，与水则哕，其后发热者，必大便复硬而少也，以小承气和之。不转失气者，慎不可攻也。

燥屎阻碍，滞气之郁遏者多，小承气泻其壅滞，隧道略通，故转失秽气，此当以大承气攻之。若不转失气，则胃无燥屎，攻之败其中气，必胀满不能食也。与水则哕，亦不能饮，虽其后阳回发热，大便坚矣，而粪必少也。以其不能食，故亦止可以小承气汤和之，不可攻也。

上一页：大承气证九　阳明二十八

当前页：小承气证十　阳明二十九

下一页：小承气证十一　阳明三十





* * *



原始资料来源互联网，中医世家网站整理。





小承气证十一　阳明三十 《伤寒悬解》



* * *





小承气证十一　阳明三十




【214】阳明病，谵语，发潮热，脉滑而疾者，小承气汤主之。因与承气一升，腹中转失气，更服一升，若不转失气，勿更与之。明日不大便，脉反微涩者，里虚也，为难治，不可更与承气汤也。

脉滑而疾者，血热而阳旺也。脉反微涩者，血寒而阳虚也。

上一页：小承气证十　阳明二十九

当前页：小承气证十一　阳明三十

下一页：大承气证十二　阳明三十一





* * *



原始资料来源互联网，中医世家网站整理。





大承气证十二　阳明三十一 《伤寒悬解》



* * *





大承气证十二　阳明三十一




【212】伤寒，若吐若下后不解，不大便五六日，上至十余日，日晡所发潮热，不恶寒，独语如见鬼状。若剧者，发则不识人，循衣摸床，惕而不安，微喘直视，脉弦者生，涩者死。微者，但发热谵语耳，大承气汤主之。若一服利，止后服。

烦躁之极，则循衣摸床。木燥风生，则惕而不安。气阻肺热，则微喘。血枯系结，则直视。弦则木气犹存，故生。涩则营血已槁，故死。

上一页：小承气证十一　阳明三十

当前页：大承气证十二　阳明三十一

下一页：亡津谵语证十三　阳明三十二





* * *



原始资料来源互联网，中医世家网站整理。





亡津谵语证十三　阳明三十二 《伤寒悬解》



* * *





亡津谵语证十三　阳明三十二




【218】伤寒四五日，脉沉而喘满，沉为在里，而反发其汗，津液越出，大便为难，表虚里实，久则谵语。

热在里，则脉沉。胃气壅遏，则肺阻而为喘，气滞而为满。误汗亡津，表阳虚而里热实，久则神气烦乱，而为谵语。

上一页：大承气证十二　阳明三十一

当前页：亡津谵语证十三　阳明三十二

下一页：大承气证十四　阳明三十三





* * *



原始资料来源互联网，中医世家网站整理。





大承气证十四　阳明三十三 《伤寒悬解》



* * *





大承气证十四　阳明三十三




【217】汗出谵语者，以有燥屎在胃中，此为风也，须下之，过经乃可下之，下之若早，语言必乱，以表虚里实故也，下之则愈，宜大承气汤。

汗多耗其胃津，糟粕失润，结为燥屎，阻塞胃气，胃热不泄，消耗心液，故作谵语，此为木燥而风生也。胃热宜下，俟六日之外，已过经期，而后下之。下之若早，里热未实，语言必乱，而为郑声。以其汗多津亡，表虚里实，经中清气不敌腑中邪火之旺，原有谵语之根，里实未至，而遽下之，故实家之谵语，变为虚家之郑声也。

上一页：亡津谵语证十三　阳明三十二

当前页：大承气证十四　阳明三十三

下一页：调胃承气证十五　阳明三十四





* * *



原始资料来源互联网，中医世家网站整理。





调胃承气证十五　阳明三十四 《伤寒悬解》



* * *





调胃承气证十五　阳明三十四




【105】伤寒十三日不解，过经谵语者，以有热也，当以汤下之。若小便利者，大便当硬，而反下利，脉调和者，知医以丸药下之，非其治也。若自下利者，脉当微厥，今反和者，此为内实也，调胃承气汤主之。

十三日，已过再经之期，而作谵语，是有内热，当下。若小便利者，其大便当硬，而反下利，而脉又调和者，知医以丸药下之，内热未泄，非其治也。若内虚而自下利者，脉当微厥而不调，脉法：厥者，初来大，渐渐小，更来渐渐大是也。今反调和者，此为内实也。内实宜汤不宜丸，当服调胃承气汤也。

上一页：大承气证十四　阳明三十三

当前页：调胃承气证十五　阳明三十四

下一页：大承气证十六　阳明三十五





* * *



原始资料来源互联网，中医世家网站整理。





大承气证十六　阳明三十五 《伤寒悬解》



* * *





大承气证十六　阳明三十五




【238】阳明病，下之，心中懊憹而烦，胃中有燥屎者，可攻，腹微满，初头硬，后必溏，不可攻之。若有燥屎者，宜大承气汤。

下之而心中懊憹而烦，胃中有燥屎者，可再攻也。平人燥屎俱在大肠，阳明病，热盛津枯，糟粕在胃，已成结燥，不须至肠，故曰胃中有燥屎。内无燥屎，胃气未至郁遏，故腹不大满也。

上一页：调胃承气证十五　阳明三十四

当前页：大承气证十六　阳明三十五

下一页：大承气证十七　阳明三十六





* * *



原始资料来源互联网，中医世家网站整理。





大承气证十七　阳明三十六 《伤寒悬解》



* * *





大承气证十七　阳明三十六




【215】阳明病，谵语，有潮热，反不能食者，胃中必有燥屎五六枚也，宜大承气汤下之。若能食者，但硬耳。

燥屎结塞，浊气上冲，则不能食。

上一页：大承气证十六　阳明三十五

当前页：大承气证十七　阳明三十六

下一页：大承气证十八　阳明三十七





* * *



原始资料来源互联网，中医世家网站整理。





大承气证十八　阳明三十七 《伤寒悬解》



* * *





大承气证十八　阳明三十七




【242】病人小便不利，大便乍难乍易，时有微热，喘冒不得卧者，有躁屎也，宜大承气汤。

土燥水枯，则小便不利。气有通塞，则大便乍难乍易。胃热内燔，则肌表时有微热。胃气郁遏，则喘阻昏冒，不得寝卧。此有燥屎堵塞之故也。《素问·腹中论》：不得卧而息有音者，是阳明之逆也。足三阳者下行，今逆而上行，故息有音也。阳明者，胃脉也，胃者，六腑之海，其脉亦下行，阳明逆，不得从其道，故不得卧也。

上一页：大承气证十七　阳明三十六

当前页：大承气证十八　阳明三十七

下一页：大承气证十九　阳明三十八





* * *



原始资料来源互联网，中医世家网站整理。





大承气证十九　阳明三十八 《伤寒悬解》



* * *





大承气证十九　阳明三十八




【239】病人不大便五六日，绕脐痛，烦躁，发作有时者，此有燥屎，故使不大便也。

胃气郁遏，无下泄之窍，故绕脐作痛。

上一页：大承气证十八　阳明三十七

当前页：大承气证十九　阳明三十八

下一页：大承气证二十　阳明三十九





* * *



原始资料来源互联网，中医世家网站整理。





大承气证二十　阳明三十九 《伤寒悬解》



* * *





大承气证二十　阳明三十九




【241】大下后，六七日不大便，烦不解，腹满痛者，此有燥屎也，所以然者，本有宿食故也，宜大承气汤。

本有宿食未消，被胃火炼成燥屎，阻碍肠胃之窍。胃气以下行为顺，下窍不通，胃气壅遏，不得降泄，逆为上行，故生烦躁而满痛也。

上一页：大承气证十九　阳明三十八

当前页：大承气证二十　阳明三十九

下一页：大承气证二十一　阳明四十





* * *



原始资料来源互联网，中医世家网站整理。





大承气证二十一　阳明四十 《伤寒悬解》



* * *





大承气证二十一　阳明四十




【256】阳明少阳合病，必下利，其脉不负者，顺也，负者，失也，互相克贼，名为负也。脉滑而数者，有宿食也，当下之，宜大承气汤。

阳明少阳合病，胆经郁迫，胃气壅遏，失其受盛之职，故必下利。甲木为贼，土气未败，则脉不负，不负为顺，负则木贼土败，是之为失。负者，互相克贼之名。宿食阻碍，经气浮荡，故脉滑而数。胃主受盛，脾主消化，水谷入胃，以脾土之湿，济胃土之燥，燥湿互济，阴阳交蒸，是以消烂腐化，中无宿物。阳明病，胃强脾弱，燥夺其湿，未及腐化，已成结硬，是宿食者，虽太阴之咎，而实阳明之过也。

上一页：大承气证二十　阳明三十九

当前页：大承气证二十一　阳明四十

下一页：三阳合病证二十二　阳明四十一





* * *



原始资料来源互联网，中医世家网站整理。





三阳合病证二十二　阳明四十一 《伤寒悬解》



* * *





三阳合病证二十二　阳明四十一




【268】三阳合病，脉浮大，上关上，但欲眠睡，目合则汗。

太阳传阳明、少阳，阳明腑病，而太、少之经邪未解，是为三阳合病。太阳之脉浮，阳明之脉大，胆气候于左关，胃气候于右关，胆胃不降，二气逆行，故脉上关上。胆热则甲木克土，土气困乏，故欲眠睡。平人寐则阳气内蛰，三阳合病，阳盛于外，寐时阳气不敛，郁蒸而开皮毛，故目合则汗也。

上一页：大承气证二十一　阳明四十

当前页：三阳合病证二十二　阳明四十一

下一页：汗多亡津证二十三　阳明四十二





* * *



原始资料来源互联网，中医世家网站整理。





汗多亡津证二十三　阳明四十二 《伤寒悬解》



* * *





汗多亡津证二十三　阳明四十二




【245】脉阳微而汗出少者，为自和也。汗出多者，为太过，阳脉实，因发其汗，多出者，亦为太过，太过为阳绝于里，亡津液，大便因硬也。

脉阳微（寸为阳）而汗出少，是阳不亢而津未耗，故为自和。阳脉实而汗出多，是阳既亢而津又泄，故为太过。阳绝于里者，极盛而无其匹也。

上一页：三阳合病证二十二　阳明四十一

当前页：汗多亡津证二十三　阳明四十二

下一页：胃热阳绝证二十四　阳明四十三





* * *



原始资料来源互联网，中医世家网站整理。





胃热阳绝证二十四　阳明四十三 《伤寒悬解》



* * *





胃热阳绝证二十四　阳明四十三




【246】脉浮而芤，浮为阳，芤为阴，浮芤相抟，胃气生热，其阳则绝。

浮者，阳盛而不藏也。芤者，阴虚而内空也。（外实中空，谓之芤）。浮芤相合，阳亡阴枯，是以胃气生热，其阳独绝而无伦也。

上一页：汗多亡津证二十三　阳明四十二

当前页：胃热阳绝证二十四　阳明四十三

下一页：大承气证二十五　阳明四十四





* * *



原始资料来源互联网，中医世家网站整理。





大承气证二十五　阳明四十四 《伤寒悬解》



* * *





大承气证二十五　阳明四十四




【254】发汗不解，腹满痛者，急下之，宜大承气汤。

发汗不解，是非表证，乃胃气之实也，汗之愈亡其阴，燥屎阻其胃火，伤及太阴，故腹满而痛。阳亢阴亡，则成死证，故当急下之。

此下三章与少阴急下三章，彼此互文，是阳明之阳亢而伤阴者。阳未盛而下早，则亡其阳，阳已亢而下迟，则亡其阴，故有缓攻之法，又有急下之条。

此与少阴六七日，腹胀，不大便章义同。

上一页：胃热阳绝证二十四　阳明四十三

当前页：大承气证二十五　阳明四十四

下一页：大承气证二十六　阳明四十五





* * *



原始资料来源互联网，中医世家网站整理。





大承气证二十六　阳明四十五 《伤寒悬解》



* * *





大承气证二十六　阳明四十五




【253】阳明病，发热汗多者，急下之，宜大承气汤。

肾主五液，入心为汗，发热汗多，木枯土燥，伤及少阴，故当急下。

此与少阴口燥咽干章义同。

上一页：大承气证二十五　阳明四十四

当前页：大承气证二十六　阳明四十五

下一页：大承气证二十七　阳明四十六





* * *



原始资料来源互联网，中医世家网站整理。





大承气证二十七　阳明四十六 《伤寒悬解》



* * *





大承气证二十七　阳明四十六




【252】伤寒六七日，目中不了了，睛不和，无表里证，大便难，身微热者，此为实也，急下之，宜大承气汤。

肝窍于目，目中不了了，睛不和，是胃火伤及厥阴，血亡木枯，目系干硬，是以睛直。无表里证，表无寒热，里无满痛也。身热虽微，而腑热则剧，故当急下。

此与少阴自利清水，色纯青章义同。

阳明之病，胃家实也。篇中脉实者下之，以表虚里实故也。此为内实也，此为实也，皆发明胃家实之义。

上一页：大承气证二十六　阳明四十五

当前页：大承气证二十七　阳明四十六

下一页：阳明瘀血抵当证一　阳明四十七





* * *



原始资料来源互联网，中医世家网站整理。





阳明瘀血抵当证一　阳明四十七 《伤寒悬解》



* * *





阳明瘀血抵当证一　阳明四十七




【237】阳明病，其人喜忘者，必有蓄血，所以然者，必有久瘀血，故令喜忘，屎虽硬，大便反易，其色必黑，宜抵当汤下之。方在太阳四十五（方【49】）。

魂知来，魄藏往，以肺主魄而生水，肾水蛰藏，阳神下秘，故往事藏蓄而不忘。燥热伤血，瘀结不流，阻格阳神下蛰之路，阳泄神飞，水精失藏，是以喜忘。此必有瘀血在下，伤其冬藏之气。热在血室，不及大肠，是以便易。（血海热结，不归于下，故不及肠）。黑者，水气之郁，肾水下郁，故粪见黑色。宜抵当汤，下其蓄血也。

上一页：大承气证二十七　阳明四十六

当前页：阳明瘀血抵当证一　阳明四十七

下一页：抵当证二　阳明四十八





* * *



原始资料来源互联网，中医世家网站整理。





抵当证二　阳明四十八 《伤寒悬解》



* * *





抵当证二　阳明四十八




【257】病人无表里证，发热七八日，虽脉浮数者，可下之。假令已下，脉数不解，合热则消谷善饥，至六七日不大便者，有瘀血也，宜抵当汤。方在太阳四十五（方【49】）。

【258】若脉数不解，而下利不止，必协热而便脓血也。

病人无表证之恶寒，无里证之满痛，乃发热至七八日之久，是必有里热，虽脉见浮数者，亦可下之。盖浮数虽是表脉，而外无表证，则不得作表脉论也。假令已下，而脉数不解，表里合热，消谷善饥，至六七日不大便者，此非胃热，必有瘀血也。缘脉数系有里热，下之而脉数不解，里热不清，是里热不在中焦气分，而在下焦血分，宜抵当汤下其瘀血。若服抵当，脉数犹然不解，而加以下利不止，此血分伤深，必将协合外热而便脓血也。

上一页：阳明瘀血抵当证一　阳明四十七

当前页：抵当证二　阳明四十八

下一页：热入血室证三　阳明四十九





* * *



原始资料来源互联网，中医世家网站整理。





热入血室证三　阳明四十九 《伤寒悬解》



* * *





热入血室证三　阳明四十九




【216】阳明病，下血谵语者，此为热入血室，但头汗出者，刺期门，随其实而泄之，濈然汗出则愈。

心藏神，而神之魂藏于血，血热则心神昏乱，而作谵语。但头汗出者，阳盛于上，而表不能闭也。身上无汗，则热郁血分，不得外泄，宜刺期门，以泻血热，随其实处而泻之，令其濈然汗出则愈也。期门，肝脉之穴，在于乳上，肝藏血，故刺厥阴之期门。此妇人病，《金匮》入妇人杂病中。

上一页：抵当证二　阳明四十八

当前页：热入血室证三　阳明四十九

下一页：阳明解期　一章　阳明五十





* * *



原始资料来源互联网，中医世家网站整理。





阳明解期　一章　阳明五十 《伤寒悬解》



* * *





阳明解期　一章　阳明五十




【193】阳明病，欲解时，从申至戌上。

申、酉、戌，阳明得令之时，故解于此。

上一页：热入血室证三　阳明四十九

当前页：阳明解期　一章　阳明五十

下一页：阳明虚证　阳明入太阴去路





* * *



原始资料来源互联网，中医世家网站整理。





阳明虚证　阳明入太阴去路 《伤寒悬解》



* * *





阳明虚证　阳明入太阴去路




阳明从燥金化气，是为燥土，太阴以湿土主令，是为湿土。脾胃以膜相连，《素问》语。感应最捷，胃家实则燥土司气,而湿土以化燥，胃中虚则湿土主令,而燥土亦化湿。燥则阳明之证也，湿则太阴之证也，而化气之燥，究不敌主令之湿，杂证湿居其九，而燥不得一。盖胃家之阳实，非风寒郁为内热，则不病也。惟伤寒有胃家实证，乃胃家之实者，未能强半，而胃中之虚者，不止十三。实则始终于阳明，所谓阳明中土，无所复传，承气之证也。虚则病在阳明而阳衰气退，太阴脾脏将起而代秉其权，是名为阳明而实则太阴。自此而传变无穷，四逆、真武之证，悉伏于此矣。

阳明为阳盛之经，犹且虚实之相半，况乎太阳为三阳之终，少阳为三阳之始。此将盛方长之气，则动入三阴，未可屈指也。

盖脾阴胃阳胜负之机，在乎中气，临病而不知中气，见阳明之经热，昧阳明之府冷，汗、下、烧针，孟浪错缪，中气一败，祸生不测。虽胃家之实，攻泻之早，犹且阳去而入阴，矧胃中之虚，汗下一误，有不亡神失国，而登鬼录者哉！《老子》有言：治人事天莫若啬。医家宝啬中气，不肯孟浪轻泻，则燥湿移易，虚实贸迁，金书玉诀，尽在此矣。

上一页：阳明解期　一章　阳明五十

当前页：阳明虚证　阳明入太阴去路

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




饮食者，胃家之能事也。胃气右降，上脘清虚，而善容受，是以能食。阳莫盛于阳明，阳盛而土燥，则胃降而善纳，阳虚而土湿，则胃逆而不食。不能食者，是胃土湿而肾水寒也。土克水，土性湿而水寒，阳盛则土燥而克水，阴盛则水寒而侮土。以肾家之寒，移于土位，则病中寒。中寒者，水胜而土负，胃败而气逆，故不能食。胃主受盛，脾主消克，食谷不化者，脾家之弱，绝粒不食者，胃家之虚。凡病一见不食，则责阳明而不责太阴，以其受盛之失职也。



上一页：阳明虚证　阳明入太阴去路

当前页：提纲　一章

下一页：阳明虚证提纲　阳明五十一





* * *



原始资料来源互联网，中医世家网站整理。





阳明虚证提纲　阳明五十一 《伤寒悬解》



* * *





阳明虚证提纲　阳明五十一




【190】阳明病，若能食，名中风，不能食，名中寒。

阳明之为病，胃家实也，胃实则当能食。若能食者，名为中风，是风中于表也，不能食者，名为中寒，是寒生于里也。阳明承气之证，来自中风者多。能食者，腑中阳旺，乃异日胃家燥热之根，不能食者，是阳虚而中寒，胃阳已不用事，脾阴将司其权，不得与实家之中风并论也。

下篇胃中虚冷与上篇胃家实也，虚实相对。实者，阳明之始基，虚者，太阴之初气也。

上一页：提纲　一章

当前页：阳明虚证提纲　阳明五十一

下一页：中风瘕泄证一　阳明五十二





* * *



原始资料来源互联网，中医世家网站整理。





中风瘕泄证一　阳明五十二 《伤寒悬解》



* * *





中风瘕泄证一　阳明五十二




【191】阳明病，若中寒，不能食，小便不利，手足濈然汗出，此欲作固瘕，必大便初硬后溏。所以然者，胃中冷，水谷不别故也。

阳明病，若中寒，不能食，土湿而小便不利，手足阳泄而濈然汗出，此寒气凝结，欲作坚固之癓瘕，大便必初硬后溏。所以然者，胃中寒冷，不能蒸化水谷，水谷不别，俱入二肠，而成泄利故也。

凡水寒土湿，阴气凝结，瘕块坚硬，多病溏泄。服暖水燥土之剂，阳回泄止，寒消块化，续从大便而出，滑白黏联，状如痰涕，是即固瘕之泮解而后行者也。五十七难所谓大瘕泄者，即此。

上一页：阳明虚证提纲　阳明五十一

当前页：中风瘕泄证一　阳明五十二

下一页：四逆证二　阳明五十三





* * *



原始资料来源互联网，中医世家网站整理。





四逆证二　阳明五十三 《伤寒悬解》



* * *





四逆证二　阳明五十三




【225】脉浮而迟，表热里寒，下利清谷者，四逆汤主之。方在太阴三。

【226】若胃中虚冷，不能食者，饮水则哕。

水寒侮土，胃中虚冷，不能食者，饮水则以水济水，必发哕也。

上一页：中风瘕泄证一　阳明五十二

当前页：四逆证二　阳明五十三

下一页：胃中虚冷证三　阳明五十四





* * *



原始资料来源互联网，中医世家网站整理。





胃中虚冷证三　阳明五十四 《伤寒悬解》



* * *





胃中虚冷证三　阳明五十四




【194】阳明病，不能食，攻其热必哕，所以然者，胃中虚冷故也。以其人本虚，故攻其热必哕。

外热内寒，误谓内热而攻之，土败胃逆，必发呕哕。

上一页：四逆证二　阳明五十三

当前页：胃中虚冷证三　阳明五十四

下一页：胃中寒冷证四　阳明五十五





* * *



原始资料来源互联网，中医世家网站整理。





胃中寒冷证四　阳明五十五 《伤寒悬解》



* * *





胃中寒冷证四　阳明五十五




【380】伤寒，大吐大下之，极虚，复极汗出者，以其人外气拂郁，复与之水，以发其汗，因得哕。所以然者，胃中寒冷故也。

吐下亡阳，中气极虚，而卫泄失敛，复极汗出者，以其人表阳拂郁，离根外浮，误谓表邪，复与之水，以发其汗，土败胃逆，故作呕哕。

上一页：胃中虚冷证三　阳明五十四

当前页：胃中寒冷证四　阳明五十五

下一页：哕而腹满证五　阳明五十六





* * *



原始资料来源互联网，中医世家网站整理。





哕而腹满证五　阳明五十六 《伤寒悬解》



* * *





哕而腹满证五　阳明五十六




【381】伤寒，哕而腹满，视其前后，知何部不利，利之则愈。

哕而腹满，阳明之浊气不降，太阴之清气不升也，前后二阴，必有不利之部。前部不利，利其水道，后部不利，利其谷道，腹满之病，不过气水停郁二者而已。

上一页：胃中寒冷证四　阳明五十五

当前页：哕而腹满证五　阳明五十六

下一页：身痒无汗证六　阳明五十七





* * *



原始资料来源互联网，中医世家网站整理。





身痒无汗证六　阳明五十七 《伤寒悬解》



* * *





身痒无汗证六　阳明五十七




【196】阳明病，法多汗，反无汗，其身如虫行皮中状者，此为久虚故也。

气虚不能透发，郁于皮腠，故痒如虫行也。

上一页：哕而腹满证五　阳明五十六

当前页：身痒无汗证六　阳明五十七

下一页：咳呕厥逆证七　阳明五十八





* * *



原始资料来源互联网，中医世家网站整理。





咳呕厥逆证七　阳明五十八 《伤寒悬解》



* * *





咳呕厥逆证七　阳明五十八




【197】阳明病，反无汗而小便利，二三日，咳而呕，手足厥者，必苦头痛。若不咳，不呕，手足不厥者，头不痛。

无汗则阳气内虚，小便利则阳气下虚，经所谓水泉不止者，是膀胱不藏也。《素问》语。二三日后，胃阳愈虚，气逆咳呕，手足厥冷，浊气上壅，必苦头痛。不咳，不呕，手足不厥逆者，浊气未逆，故头不痛。

上一页：身痒无汗证六　阳明五十七

当前页：咳呕厥逆证七　阳明五十八

下一页：咳逆咽痛证八　阳明五十九





* * *



原始资料来源互联网，中医世家网站整理。





咳逆咽痛证八　阳明五十九 《伤寒悬解》



* * *





咳逆咽痛证八　阳明五十九




【198】阳明病，但头眩，不恶寒，故能食而咳，其人必咽痛。若不咳者，咽不痛。

阳明以下行为顺，上行为逆，胃土上逆，阳气不降，浮越无根，是以头眩。表解，故不恶寒。胃阳未败，故能食。胃土上逆，肺金壅碍则为咳。咳则相火逆冲，是以咽痛。不咳者，相火未冲，故咽不痛。

上一页：咳呕厥逆证七　阳明五十八

当前页：咳逆咽痛证八　阳明五十九

下一页：吴茱萸证九　阳明六十





* * *



原始资料来源互联网，中医世家网站整理。





吴茱萸证九　阳明六十 《伤寒悬解》



* * *





吴茱萸证九　阳明六十




【243】食谷欲呕者，属阳明也，吴茱萸汤主之。得汤反剧者，属上焦。

土败胃逆，则作呕吐，食谷欲吐者，属阳明也。吴茱萸汤，人参、大枣培土而补中，茱萸、生姜温胃而降逆。若得汤反剧者，则由上焦之痞热，非关中焦之虚寒也。

〖吴茱萸汤〗六十三　（方【81】）

【81】吴茱萸汤

吴茱萸洗，一升　人参三两　生姜切，六两　大枣擘，十二枚

上四味，以水七升，煮取二升，去滓，温服七合。日三服。

上一页：咳逆咽痛证八　阳明五十九

当前页：吴茱萸证九　阳明六十

下一页：呕多忌攻证十　阳明六十一





* * *



原始资料来源互联网，中医世家网站整理。





呕多忌攻证十　阳明六十一 《伤寒悬解》



* * *





呕多忌攻证十　阳明六十一




【204】伤寒呕多，虽有阳明证，不可攻也。

伤寒经腑郁迫，不能容受，是以作呕。呕缘土虚胃逆，虽有阳明里证，不可攻之也。

上一页：吴茱萸证九　阳明六十

当前页：呕多忌攻证十　阳明六十一

下一页：五苓散证十一　阳明六十二





* * *



原始资料来源互联网，中医世家网站整理。





五苓散证十一　阳明六十二 《伤寒悬解》



* * *





五苓散证十一　阳明六十二




【244】太阳病，寸缓、关浮、尺弱，其人发热汗出，复恶寒，不呕，但心下痞者，此以医下之也。如其不下者，病人不恶寒而渴者，此转属阳明也。小便数者，大便必硬，不更衣十日，无所苦也。渴欲饮水，少少与之，但以法救之。渴者，宜五苓散。方在太阳四十一（方【32】）。

太阳病，寸缓关浮，犹是中风之脉，而尺弱，则肾气不充。其人发热汗出，复恶寒，不呕，太阳表证未解，而但有心下痞者，此以医误下而成痞，非阳明也。如其心下痞不因攻下，外不恶寒而内有渴证者，此是太阳表解，转属阳明也。盖太阳之病，表未解而误下，则成痞，阳明之病，不俟攻下，而胃气上逆，壅碍胆经降路，亦成痞。而胃逆必呕，土燥必渴，胃热外蒸，必不恶寒，合观诸证，故知是转属阳明。若其小便数者，其大便必硬，然尺弱肾寒，原非阳旺，虽不更衣十日，亦无所苦也。其渴欲饮水，止可少少与之，但以法稍救其口舌干燥而已。缘其渴是土湿，而非火升，非土燥而水涸，宜五苓散泻水而燥土也。

上一页：呕多忌攻证十　阳明六十一

当前页：五苓散证十一　阳明六十二

下一页：心下硬满证十二　阳明六十三





* * *



原始资料来源互联网，中医世家网站整理。





心下硬满证十二　阳明六十三 《伤寒悬解》



* * *





心下硬满证十二　阳明六十三




【205】阳明病，心下硬满者，不可攻之。攻之利遂不止者死，利止者愈。

心下痞者，太阴之证，太阴病，腹满而吐，自利益甚，下之必胸下结硬是也。阳明之病，而见太阴心下硬满之证，阴盛即弱，故不可攻之。攻之脾阳陷败，利遂不止者死，阳回利止者，则愈也。

上一页：五苓散证十一　阳明六十二

当前页：心下硬满证十二　阳明六十三

下一页：寒热脉紧证十三　阳明六十四





* * *



原始资料来源互联网，中医世家网站整理。





寒热脉紧证十三　阳明六十四 《伤寒悬解》



* * *





寒热脉紧证十三　阳明六十四




【189】阳明中风，口苦咽干，腹满微喘，发热恶寒，脉浮而紧，若下之，则腹满小便难也。

阳明中风，而口苦咽干，是有少阳证，腹满，是有太阴证，发热恶寒，脉浮而紧，脉证又与伤寒太阳中风大青龙证相似。此在阳明，腑热外蒸，应当汗出而脉缓，乃脉紧而恶寒者，是卫气外敛，胃家阳虚而不能发也。外有甲木之克，里有太阴之侵，而经腑双郁，不得发越，阳明至此，困惫极矣。若复下之，则遂成太阴之证，腹满而小便难也。法详下章猪苓汤一段。

上一页：心下硬满证十二　阳明六十三

当前页：寒热脉紧证十三　阳明六十四

下一页：栀子白虎猪苓证十四　阳明六十五





* * *



原始资料来源互联网，中医世家网站整理。





栀子白虎猪苓证十四　阳明六十五 《伤寒悬解》



* * *





栀子白虎猪苓证十四　阳明六十五




【221】阳明病，脉浮而紧，咽燥口苦，腹满而喘，发热汗出，不恶寒，反恶热，

身重。若发汗，则躁，心愦愦，反谵语。若加烧针，必怵惕烦躁，不得眠。若下之，

则胃中空虚，客气动膈，心中懊憹，舌上苔者，栀子豉汤主之。方在太阳八十九（方【34】）。

【222】若渴欲饮水，口干舌燥者，白虎加人参汤主之。方在太阳三十九（方【8】）。

【223】若脉浮发热，渴欲饮水，小便不利者，猪苓汤主之。

阳明病，脉浮而紧，有太阳证，咽燥舌干，有少阳证，腹满，有太阴证。发热汗出，不恶寒，反恶热，则胃热外发矣，但有太阴腹满，则土湿颇旺，未免身重耳。湿盛阳虚，汗、下、烧针，俱属不可。若发汗，则阳亡躁生，神败心惛，而反谵语。若加烧针，汗去阳亡，必怵惕烦躁，不得眠卧。若下之，则阳亡土败，胃中空虚，不能堤防阴邪，下焦客气，遂逆动于膈下，拒格胸中之阳，心中懊憹，而生瘀浊。心窍于舌，瘀浊在心，舌上苔生者，宜栀子豉汤，涌瘀浊而清烦热也。若下后阴亡，渴欲饮水，口干舌燥者，宜白虎加人参汤，清金而泻热，益气而生津也。若下后阳败而土湿，脉浮发热，渴欲饮水，小便不利者，宜猪苓汤，二苓、滑、泽，利水而泻湿，阿胶润木而清风也。土湿木遏，郁生下热，是以发热。木气堙塞，疏泄不行，故小便不利。木郁风生，肺津伤耗，是以发渴。风气发扬，是以脉浮。腹满身重之人，下之阳败湿增，故见证如此。

此申明上章腹满，小便难之义。

〖猪苓汤〗六十四　（方【77】）

【77】猪苓汤

猪苓去皮　茯苓　泽泻　阿胶　滑石碎，各一两

上五味，以水四升，先煮四味，取二升，去滓；内阿胶烊消。温服七合，日三服。

上一页：寒热脉紧证十三　阳明六十四

当前页：栀子白虎猪苓证十四　阳明六十五

下一页：汗多亡阳证十五　阳明六十六





* * *



原始资料来源互联网，中医世家网站整理。





汗多亡阳证十五　阳明六十六 《伤寒悬解》



* * *





汗多亡阳证十五　阳明六十六




【211】发汗多，若重发汗者，亡其阳，谵语，脉短者，死，脉自和者，不死。

汗多亡阳，神败而发谵语，脉短者，阳绝乃死，脉自和者，阳复则生。此申明上章发汗则躁，心愦愦，反谵语之义。

上一页：栀子白虎猪苓证十四　阳明六十五

当前页：汗多亡阳证十五　阳明六十六

下一页：谵语喘满证十六　阳明六十七





* * *



原始资料来源互联网，中医世家网站整理。





谵语喘满证十六　阳明六十七 《伤寒悬解》



* * *





谵语喘满证十六　阳明六十七




【210】直视谵语，喘满者死，下利者，亦死。

直视谵语，阳亡而神败也。喘满则胃逆而阳上脱，下利则脾陷而阳下脱，是以皆死。

上一页：汗多亡阳证十五　阳明六十六

当前页：谵语喘满证十六　阳明六十七

下一页：谵语郑声证十七　阳明六十八





* * *



原始资料来源互联网，中医世家网站整理。





谵语郑声证十七　阳明六十八 《伤寒悬解》



* * *





谵语郑声证十七　阳明六十八




【210】夫实则谵语，虚则郑声，郑声，重语也。

阳实则为谵语，阳虚则为郑声。郑声之义，语之繁絮重复者。实者，上篇之胃家实是也，虚者，本篇之胃中虚冷是也。

此申明上章亡阳谵语之义。

上一页：谵语喘满证十六　阳明六十七

当前页：谵语郑声证十七　阳明六十八

下一页：栀于豉证十八　阳明六十九





* * *



原始资料来源互联网，中医世家网站整理。





栀于豉证十八　阳明六十九 《伤寒悬解》



* * *





栀于豉证十八　阳明六十九




【228】阳明病，下之，其外有热，手足温，不结胸，心中懊憹，饥不能食，但头汗出者，栀子豉汤主之。方在太阳八十九（方【34】）。

下伤中气，阳浮于表，故外有热而手足温。胃中空虚，客气动膈，故成结胸。义在结胸。今不成结胸，只觉心中懊憹，饥不能饮食者，膈下之阴与膈上之阳逼迫郁蒸，而生瘀浊故也。膈热熏腾，故头上汗出。此宜栀子豉汤，吐瘀浊而清烦热也。

此申明六十五章若下之，胃中空虚，客气动膈，心中懊憹，舌上苔者，栀子豉汤主之一段之义。

上一页：谵语郑声证十七　阳明六十八

当前页：栀于豉证十八　阳明六十九

下一页：白虎证十九　阳明七十





* * *



原始资料来源互联网，中医世家网站整理。





白虎证十九　阳明七十 《伤寒悬解》



* * *





白虎证十九　阳明七十




【219】三阳合病，腹满身重，难以转侧，口不仁而面垢，谵语，遗尿，发汗则谵语，下之则额上生汗，手足逆冷，此阳明入太阴去路。若自汗者，白虎汤主之。方在太阳三十七（方【73】）。此阳明承气初证。

六十五章：脉浮而紧，为太阳证，咽燥口干，为少阳证，发热汗出，不恶寒，反恶热，为阳明证，是三阳合病也。而其腹满身重，以至难以转侧，则太阴证。脾窍于口，阳虚湿盛，开阖蹇涩，故口不仁。木主五色，土湿木郁，气色晦暗，是以面垢。神明不慧，是以谵语。膀胱失约，是以遗尿。（此补六十五章未详之义也）。若发汗，则为郑声之谵语。（此复申明若发汗，则心愦愦，反谵语一段）。若下之，则额上生汗，手足厥冷，阳泄而土败。（此复申明上章手足温，头汗出之义，而推广之。头汗肢温，是阳虚而上热，额汗肢冷，是阳泄而外寒也）。若汗不止头额，而通身自汗者，则津亡而土燥，宜白虎汤，泻热而清金也。

此复申六十五章白虎汤之义。

上一页：栀于豉证十八　阳明六十九

当前页：白虎证十九　阳明七十

下一页：汗多胃燥证二十　阳明七十一





* * *



原始资料来源互联网，中医世家网站整理。





汗多胃燥证二十　阳明七十一 《伤寒悬解》



* * *





汗多胃燥证二十　阳明七十一




【224】阳明病，汗出多而渴者，不可与猪苓汤，以汗多胃中燥，猪苓汤复利其小便故也。

六十五章：渴而小便不利者，乃与猪苓汤。若汗出多而渴者，则应白虎。不可与猪苓汤，以汗多则胃中已燥，猪苓汤复利其小便以亡津也。

此申明上章及六十五章猪苓汤之义。

上一页：白虎证十九　阳明七十

当前页：汗多胃燥证二十　阳明七十一

下一页：口燥欲衄证二十一　阳明七十二





* * *



原始资料来源互联网，中医世家网站整理。





口燥欲衄证二十一　阳明七十二 《伤寒悬解》



* * *





口燥欲衄证二十一　阳明七十二




【202】阳明病，口燥，但欲漱水，不欲咽，此必衄。

口干而漱水不咽，以热在经而不在腑。经热不泄，此必衄也。

上一页：汗多胃燥证二十　阳明七十一

当前页：口燥欲衄证二十一　阳明七十二

下一页：鼻燥欲衄证二十二　阳明七十三





* * *



原始资料来源互联网，中医世家网站整理。





鼻燥欲衄证二十二　阳明七十三 《伤寒悬解》



* * *





鼻燥欲衄证二十二　阳明七十三




【227】脉浮发热，口干鼻燥，能食者，则衄。

脉浮发热，表寒外束，口干鼻燥，经热内蒸，能食则热不在腑，经热不能旁泄，则上衄也。

上一页：口燥欲衄证二十一　阳明七十二

当前页：鼻燥欲衄证二十二　阳明七十三

下一页：脉浮盗汗证二十三　阳明七十四





* * *



原始资料来源互联网，中医世家网站整理。





脉浮盗汗证二十三　阳明七十四 《伤寒悬解》



* * *





脉浮盗汗证二十三　阳明七十四




【201】阳明病，脉浮而紧者，必潮热，发作有时，但浮，必盗汗出。

脉浮而紧，太阳之脉，阳明得之，必潮热，按时而发，以表寒郁其腑热也。若但浮而不紧，则外无表寒而内无里热，寐时卫气不入阴分，皮毛失敛，经热蒸泄，必盗汗出，几盗汗之家，皆阴盛脏寒，阳不内交者也。

上一页：鼻燥欲衄证二十二　阳明七十三

当前页：脉浮盗汗证二十三　阳明七十四

下一页：汗解紧愈证二十四　阳明七十五





* * *



原始资料来源互联网，中医世家网站整理。





汗解紧愈证二十四　阳明七十五 《伤寒悬解》



* * *





汗解紧愈证二十四　阳明七十五




【192】阳明病，初欲食，小便反不利，大便自调，其人骨节疼，翕翕如有热状，奄然发狂，濈然汗出而解者，此水不胜谷气，与汗共并，脉紧则愈。

初欲食，是有谷气。小便不利，大便自调，骨节疼，湿流关节，故疼。是土湿而水停也。谷气胜则汗出，水气胜则汗不出，乃翕翕如有热状，忽然发狂，濈然汗出而解者，此谷气欲发，水气郁热而不能发，是以躁乱发狂。究之水气不胜谷气，故濈然汗出，汗出而水气亦随汗泄，与汗共并于外，表寒与里水皆去，脉紧自愈也。

上一页：脉浮盗汗证二十三　阳明七十四

当前页：汗解紧愈证二十四　阳明七十五

下一页：发热色黄证二十五　阳明七十六





* * *



原始资料来源互联网，中医世家网站整理。





发热色黄证二十五　阳明七十六 《伤寒悬解》



* * *





发热色黄证二十五　阳明七十六




【206】阳明病，面合赤色，不可攻之，必发热，色黄，小便不利也。

表寒外束，郁其经热，则面见赤色，此可汗而不可攻。以面之赤色，是经热而非腑热，腑热则毛蒸汗泄，阳气发越，而无赤色。攻之则阳败湿作，而表寒未解，湿郁经络，必发热色黄，小便不利也。

上一页：汗解紧愈证二十四　阳明七十五

当前页：发热色黄证二十五　阳明七十六

下一页：无汗发黄证二十六　阳明七十七





* * *



原始资料来源互联网，中医世家网站整理。





无汗发黄证二十六　阳明七十七 《伤寒悬解》



* * *





无汗发黄证二十六　阳明七十七




【199】阳明病，无汗，小便不利，而心中懊憹者，身必发黄。

饮入于胃，胃阳蒸动，化而为气，气降则水化。阳气升发，则化水之气外泄而为汗，阳气收藏，则气化之水下注而为尿，汗出水利，湿热发泄，故不发黄。无汗而小便不利，湿气莫泄，郁而生热，熏蒸于上，则心中懊憹，身必发黄也。

上一页：发热色黄证二十五　阳明七十六

当前页：无汗发黄证二十六　阳明七十七

下一页：微汗发黄证二十七　阳明七十八





* * *



原始资料来源互联网，中医世家网站整理。





微汗发黄证二十七　阳明七十八 《伤寒悬解》



* * *





微汗发黄证二十七　阳明七十八




【200】阳明病，被火，额上微汗出，小便不利者，必发黄。

阳明病，无汗，是阳虚而土湿者。以火熏发汗，但额上微汗出，而身上无汗，小便不利者，湿无泄路，郁而生热，必发黄也。

上一页：无汗发黄证二十六　阳明七十七

当前页：微汗发黄证二十七　阳明七十八

下一页：茵陈蒿证二十八　阳明七十九





* * *



原始资料来源互联网，中医世家网站整理。





茵陈蒿证二十八　阳明七十九 《伤寒悬解》



* * *





茵陈蒿证二十八　阳明七十九




【236】阳明病，发热汗出者，此为热越，不能发黄也。但头汗出，身无汗，齐颈而还，小便不利，渴饮水浆者，此为瘀热在里，身必发黄，茵陈蒿汤主之。方在太阴十二（方【80】）。

汗出而湿热发泄，则不发黄。但头汗而身无汗，湿热莫泄，而小便又复不利，故身必发黄。茵陈蒿汤，茵陈利水而泻湿，栀子、大黄，除烦而荡热也。

上一页：微汗发黄证二十七　阳明七十八

当前页：茵陈蒿证二十八　阳明七十九

下一页：脉迟发黄证二十九　阳明八十





* * *



原始资料来源互联网，中医世家网站整理。





脉迟发黄证二十九　阳明八十 《伤寒悬解》



* * *





脉迟发黄证二十九　阳明八十




【195】阳明病，脉迟，食难用饱，饱则微烦头眩，必小便难，此欲作谷疸。虽下之，腹满如故，所以然者，脉迟故也。

阴盛则脉迟。阳虚胃逆，饮食不甘，故难以至饱。饱则脾不能化，中焦郁满，浊气不降，故心烦头眩。土湿木郁，必小便艰难。此欲作谷疸，缘谷气陈宿，是以郁而发黄也。虽下之，而腹满不减，以其阴盛而脉迟故也。

上一页：茵陈蒿证二十八　阳明七十九

当前页：脉迟发黄证二十九　阳明八十

下一页：柴胡麻黄证三十　阳明八十一





* * *



原始资料来源互联网，中医世家网站整理。





柴胡麻黄证三十　阳明八十一 《伤寒悬解》



* * *





柴胡麻黄证三十　阳明八十一




【231】阳明中风，脉弦浮大，而短气，腹都满，胁下及心痛，久按之气不通，鼻干，不得汗，嗜卧，一身及面目悉黄，小便难，有潮热，时时哕，耳前后肿，刺之小差，外不解，病过十日，脉续浮者，与小柴胡汤。方在少阳二（【19】）。

【232】脉但浮，无余证者，与麻黄汤。方在太阳二十（【18】）。若不尿，腹满加哕者，不治。

阳明病，脉弦浮大，弦为少阳，浮为太阳，大为阳明脉，是以三阳合病，而气短，腹都满，则太阴证。少阳之脉，自胃口而布胁肋，胆胃郁遏，故胁下及心作痛。经气痞塞，故久按之而气不通。表寒外束，相火郁升，而刑肺金，故鼻干，不得汗。肺窍于鼻。胆木刑胃，土气困乏，故嗜卧。湿土贼于甲木，土木皆郁，故一身及面目悉黄。土湿木郁，疏泄不行，故小便难。胃气壅遏，故发潮热。胃腑郁迫，浊气上逆，故时呕哕。少阳脉循两耳，经气逆行，壅塞不降，故耳前后肿。经郁热盛，故刺之小差，而外证不解。病过十日之外，脉自里达表，续续外浮者，是未传阳明之腑、太阴之脏，犹在少阳之经也。宜小柴胡汤，柴胡、黄芩，清半表之火，参、甘、大枣，补半里之阳，生姜、半夏，降胃逆而止呕哕也。若脉但浮而不弦，又无少阳诸证者，则全是太阳病，与麻黄汤，以泻表郁。中风而用麻黄者，发汗以泻太阴之湿也。《金匮》风湿诸证，俱用麻黄。若不尿，腹满而愈加呕哕者，水贼土败，不可治也。

上一页：脉迟发黄证二十九　阳明八十

当前页：柴胡麻黄证三十　阳明八十一

下一页：小柴胡证三十一　阳明八十二





* * *



原始资料来源互联网，中医世家网站整理。





小柴胡证三十一　阳明八十二 《伤寒悬解》



* * *





小柴胡证三十一　阳明八十二




【229】阳明病，发潮热，大便溏，小便自可，胸胁满不去者，小柴胡汤主之。方在少阳二（【19】）。

阳明胃腑，为少阳经邪所郁，阳气遏逼，故发潮热。糟粕莫容，故便滑溏。胃逆胆壅，经气不降，故胸胁满结。宜小柴胡汤，半补阳明之里气，半泻少阳之表邪也。

上一页：柴胡麻黄证三十　阳明八十一

当前页：小柴胡证三十一　阳明八十二

下一页：小柴胡证三十二　阳明八十三





* * *



原始资料来源互联网，中医世家网站整理。





小柴胡证三十二　阳明八十三 《伤寒悬解》



* * *





小柴胡证三十二　阳明八十三




【230】阳明病，胁下硬满，不大便而呕，舌上白胎者，可与小柴胡汤。方在少阳二（【19】）。上焦得通，津液得下，胃气因和，身濈然而汗出解也。

阳明为少阳所遏，下脘之气陷，则病溏泄，上脘之气逆，则病呕吐。胃逆而津液不降，心部瘀浊，故舌起白胎，由肺壅塞，而上焦不通也。柴、芩泻少阳经邪，松其郁迫，故上焦通而津液下，胃气和而汗出解也。

上一页：小柴胡证三十一　阳明八十二

当前页：小柴胡证三十二　阳明八十三

下一页：少阳本病　腑病脏病连经





* * *



原始资料来源互联网，中医世家网站整理。





少阳本病　腑病脏病连经 《伤寒悬解》



* * *





少阳本病　腑病脏病连经




少阳以甲木而化气于相火，经在二阳三阴之间，阴阳交争，则见寒热。久而阳胜阴败，但热而无寒，则入阳明，阴胜阳败，但寒而无热，则入太阴。小柴胡清解半表而杜阳明之路，温补半里而闭太阴之门，使其阴阳不至偏胜，表邪解于本经，是谓和解。

少阳之经，自头走足，下行则相火蛰藏而温腰膝，上逆则相火燔腾而焚胸膈。相火升炎，津血易耗，是以少阳之病，独传阳明者多。大柴胡汤，治少阳之经而兼阳明之腑者。以此温针、汗、下，亡津耗血之法，俱少阳之所切忌，恐其阴伤而入阳明也。然太阳少阳合病，则有呕利之条。呕利者，非太阳、少阳之病，而实阳明之病也。缘甲木郁则克戊土，胃以仓禀之官，而被甲木之邪，经迫腑郁，不能容纳，故病上呕而下利。究之胃病则气逆，逆则为呕，脾病则气陷，陷则为利。呕多者，少阳传阳明之病，利多者，少阳传太阴之病也。然则少阳之传太阴者，正自不乏，其义见于第十八章，曰：伤寒六七日，其人烦躁者，阳去入阴也。则篇中不必琐及，而大旨炳然矣。

上一页：小柴胡证三十二　阳明八十三

当前页：少阳本病　腑病脏病连经

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




少阳之气，化于相火，其经自头走足，病则气逆而火炎，升燎咽喉而上燔头目，少阳之兼证不一，而口苦、咽干、目眩，则为主证，以相火之上郁故也。病情递变而三者不变，病状善移而三者不移，缘相火不得下秘，离本根而上浮，故口苦咽干，头目旋转而不宁也。是则少阳之他证，皆在于或然之中，而少阳之三者，则处于必然之例。提纲揭三证以概少阳，少阳虽幻化无常，然或有殊状，而必无遁情矣。



上一页：少阳本病　腑病脏病连经

当前页：提纲　一章

下一页：少阳经提纲　少阳一





* * *



原始资料来源互联网，中医世家网站整理。





少阳经提纲　少阳一 《伤寒悬解》



* * *





少阳经提纲　少阳一




【263】少阳之为病，口苦、咽干、目眩也。

足少阳之经，起目锐眦，下颈，合缺盆，口、咽、目，皆少阳经脉之所循。少阳以下行为顺，病则经气壅遏，逆循头面，相火燔腾，故见证如此。苦者火之味，炎上作苦也。眩者相火离根，升浮旋转之象也。《素问·标本病传论》：肝病头目眩，肝胆同气也。

上一页：提纲　一章

当前页：少阳经提纲　少阳一

下一页：少阳经病小柴胡证一　少阳二





* * *



原始资料来源互联网，中医世家网站整理。





少阳经病小柴胡证一　少阳二 《伤寒悬解》



* * *





少阳经病小柴胡证一　少阳二




【96】伤寒五六日，中风，寒热往来，胸胁苦满，默默不欲饮食，心烦喜呕，或心中烦而不呕，或渴，或腹中痛，或胁下痞硬，或心下悸，小便不利，或不渴，身有微热，或咳者，小柴胡汤主之。

伤寒五六日，又中风邪，此在太阳，即风寒双感，桂麻各半证也。风寒在表，逼遏少阳经气，于是少阳病作。少阳经在太阳、阳明之里，三阴之表。表则二阳，故为半表，里则三阴，故为半里。半表者，居二阳之下，从阳化气而为热，半里者，居三阴之上，从阴化气而为寒。

人之经气，不郁则不盛，郁则阳盛而生热，阴盛而生寒。经气郁迫，半表之卫，欲发于外，营气束之，不能透发，故闭藏而生表寒，半里之营，欲发于外，而卫气遏之，不能透发，故郁蒸而生里热。盖寒伤营，则营束其卫而生表寒，及其营衰，则寒往而热又来矣。风伤卫，则卫遏其营而生里热，及其卫衰，则热往而寒又来矣。一往一来，胜负不已，此所以往来寒热也。少阳经脉，下胸贯膈，由胃口而循胁肋，病则经气郁遏而克戊土。戊土胀塞，碍胆经降路，经脉壅阻，故胸胁苦满。戊土被贼，困乏堙瘀，故默默不欲饮食。甲木既逆，相火上燔，而戊土升填，君火又无下降之路，是以心烦。胃土上逆，浊气不降，是以喜呕。或相火熏心，而胃未甚逆，是以心烦而不呕。或相火刑肺，是以渴生。或土寒木燥，土木逼迫，是以腹痛。或经气盘塞，而胁下痞硬。或土湿木郁，心下悸动而小便不利。或肺津未耗，而内不作渴。太阳未罢，而身有微热。或胃逆肺阻，而生咳嗽。凡此诸病，总是少阳中郁，表里不和之故。小柴胡汤，柴、芩，清半表而泻甲木，参、甘、枣，温半里而补己土，生姜、半夏，降胃逆而止呕吐也。

少阳在半表半里之间，半表之阴虚，则自阳明之经而入于阳明之腑，半里之阳虚，则自太阴之经而入太阴之脏。小柴胡柴芩清泻半表，使不入于阳明，参甘温补半里，使不入于太阴，则邪解于本经，而无入阴入阳之患，是之谓和解表里也。盖木病则传土，所谓病则传其所胜也。《素问》语。少阳与阳明、太阴为邻，防其克土而传阳明，故以柴芩泻半表而清阳明，防其克土而传太阴，故以参甘补半里而温太阴，于是表里双解矣。

〖小柴胡汤〗六十五　（方【19】）

【19】小柴胡汤

柴胡半斤　黄芩三两　人参三两　半夏洗，半升　甘草炙，三两　生姜切，三两　大枣擘，十二枚

上七味，以水一斗二升，煮取六升，去滓，再煎取三升。温服一升，日三服。

若胸中烦而不呕者，去半夏人参，加栝蒌实一枚；

若渴，去半夏，加人参，合前成四两半，栝蒌根四两；

若腹中痛者，去黄芩，加芍药三两；

若胁下痞硬，去大枣，加牡蛎四两；

若心下悸，小便不利者，去黄芩，加茯苓四两；

若不渴，外有微热者，去人参，加桂枝三两，温覆微汗愈；

若咳者，去人参、大枣、生姜，加五味子半升、干姜二两。

栝蒌实涤瘀而清烦。人参、栝蒌根益气生津，清金而止渴。芍药泻甲木而清相火，息风燥而止腹痛。牡蛎软坚而消痞硬。茯苓泻水而去湿，湿去则木达风息，悸动自安。桂枝解太阳之表邪。五味子、干姜降逆气而止咳。

上一页：少阳经提纲　少阳一

当前页：少阳经病小柴胡证一　少阳二

下一页：小柴胡证二　少阳三





* * *



原始资料来源互联网，中医世家网站整理。





小柴胡证二　少阳三 《伤寒悬解》



* * *





小柴胡证二　少阳三




【97】血弱气尽，腠里开，邪气因入，与正气相搏，结于胁下，正邪分争，往来寒热，休作有时，默默不欲饮食，脏腑相连，其痛必下，邪高痛下，故使呕也，小柴胡汤主之。

少阳之病，缘太阳、阳明之经外感风寒，经气郁勃，逼侵少阳。少阳之经，因于二阳之侵，血弱气尽，腠里开泄。二阳经邪，因而内入，与本经正气，两相搏战，经气郁迫，结滞胁下。少阳之经，自头走足，脉循胁肋，病则经气不降，横塞胁肋，此胸胁苦满，胁下痞硬之故也。正气病则正亦为邪，阴郁而为寒，是为阴邪，阳郁而为热，是为阳邪。邪正分争，休作有时，此往来寒热之故也。分争之久，正气困乏，精神衰倦，静默无言，饮食不思，此默默不欲饮食之故也。脾脏胃腑，以膜相连，一被木邪，则胃气上逆，脾气下陷。脾气既陷，则肝气抑遏而克脾土，其痛必在下部，此腹中作痛之故也。胃土既逆，则上脘填塞，君火不降，浊气涌翻，于是心烦而喜呕吐。胃土逆则邪高，脾土陷则痛下，痛下而邪高，此心烦喜呕之故也。是皆小柴胡证，宜以主之。

邪气入内者，正气病而成邪，是即邪气之内传，非必风寒之里入也。

上一页：少阳经病小柴胡证一　少阳二

当前页：小柴胡证二　少阳三

下一页：小柴胡证三　少阳四





* * *



原始资料来源互联网，中医世家网站整理。





小柴胡证三　少阳四 《伤寒悬解》



* * *





小柴胡证三　少阳四




【101】伤寒中风，有柴胡证，但见一证便是，不必悉具。

总结上二章柴胡诸证言。

上一页：小柴胡证二　少阳三

当前页：小柴胡证三　少阳四

下一页：小柴胡证四　少阳五





* * *



原始资料来源互联网，中医世家网站整理。





小柴胡证四　少阳五 《伤寒悬解》



* * *





小柴胡证四　少阳五




【99】伤寒四五日，身热恶寒，颈项强，胁下满，手足温而渴者，小柴胡杨主之。

颈项强，是太阳之病，而肝胆主司筋脉，相火旺则筋脉燥急，少阳之经，自头下行，而循颈项，故亦有颈项强证。胁下满者，少阳之病。手足温者，阳明之病。四肢秉气于胃，胃阳盛旺，则手足温，而手少阳自手走头，足少阳自头走足，故亦有手足温证。是宜小柴胡汤也。

上一页：小柴胡证三　少阳四

当前页：小柴胡证四　少阳五

下一页：小柴胡证五　少阳六





* * *



原始资料来源互联网，中医世家网站整理。





小柴胡证五　少阳六 《伤寒悬解》



* * *





小柴胡证五　少阳六




【379】呕而发热者，小柴胡汤主之。

少阳经气不舒，侵迫阳明胃腑，胃气上逆，必作呕吐。相火郁蒸，是以发热。少阳之经，往来寒热，此但云发热而不言寒，是半表之阳盛，而将传于阳明者，是宜小柴胡汤泻其表热也。

上一页：小柴胡证四　少阳五

当前页：小柴胡证五　少阳六

下一页：柴胡桂枝证六　少阳七





* * *



原始资料来源互联网，中医世家网站整理。





柴胡桂枝证六　少阳七 《伤寒悬解》



* * *





柴胡桂枝证六　少阳七




【146】伤寒六七日，发热，微恶寒，肢节烦疼，微呕，心下支结，外证未去者，柴胡桂枝汤主之。

太阳病，发热恶寒，骨节疼痛，此发热恶寒，肢节烦痛者，以太阳之外证未去，而相火旺干半表，故恶寒不甚，甲木侵克戊土，土主四肢，故痛在四肢。《素问·太阴阳明论》：四肢皆秉气于胃，胃与四肢气脉流通，则疼痛不作，胃病而气不四达，四肢经络，壅滞不行，是以痛生。节者，四肢之溪谷，经气郁遏，溪谷填塞，故痛在骨节。相火郁发，是以烦生也。少阳经自胃口旁下胁肋，故心下支结。（支结者，旁支偏结也）。经病多而腑病少，故微呕不甚。此皆少阳之病，而微见恶寒，则太阳之外证未去也，宜柴胡合桂枝，双解太少之经邪也。

小柴胡加减：外有微热者，加桂枝，此微恶寒，即外有微热之互文。少阳以相火化气，寒往则纯是发热，若但热无寒，则发热更剧，无发热而兼恶寒者。微有恶寒，或外热轻微，便是太阳外证未去，故与桂枝汤合用。伤寒而不用麻黄者，以其恶寒之微也。

〖柴胡桂枝汤〗六十六　（方【56】）

【56】柴胡桂枝汤

桂枝去皮，一两半　黄芩一两半　人参一两半　甘草炙，一两　半夏洗，二合半　芍药一两半　大枣擘，六枚　生姜切，一两半　柴胡四两

上九味，以水七升，煮取三升，去滓，温服一升。

本云人参汤，作如桂枝法，加半夏、柴胡、黄芩，复如柴胡法。今用人参作半剂。

上一页：小柴胡证五　少阳六

当前页：柴胡桂枝证六　少阳七

下一页：小柴胡证七　少阳八





* * *



原始资料来源互联网，中医世家网站整理。





小柴胡证七　少阳八 《伤寒悬解》



* * *





小柴胡证七　少阳八




【37】太阳病，十日已去，脉浮细而嗜卧者，外已解也，设胸满腹痛者，与小柴胡汤，脉但浮者，与麻黄汤。方在太阳二十（方【18】）。

太阳病，十日以外，脉浮细而嗜卧者，是太阳之外证已解也。表邪离太阳而入少阳，故浮紧变而为浮细，少阳之脉弦细也，胆热者善眠，是其嗜卧，必入少阳。设其胸满胁痛者，又见少阳经证，宜与小柴胡汤。若脉但浮而不细者，则未入少阳，而犹是太阳，宜与麻黄汤也。

上一页：柴胡桂枝证六　少阳七

当前页：小柴胡证七　少阳八

下一页：小柴胡证八　少阳九





* * *



原始资料来源互联网，中医世家网站整理。





小柴胡证八　少阳九 《伤寒悬解》



* * *





小柴胡证八　少阳九




【100】伤寒，阳脉涩，阴脉弦，法当腹中急痛者，先用小建中汤，不差者，与小柴胡汤主之。

甲乙同气，甲木不降，则寸脉涩，乙木不升，则尺脉弦。甲木上逆，而克戊土，法当痛见于胸膈，乙木下陷，而克已土，法当痛见于腹胁。木气枯燥，是以其痛迫急。肝胆合邪，风火郁发，中气被贼，势难延缓，宜先用小建中汤，胶饴、甘、枣，补脾精而缓急痛，姜、桂、芍药，达木郁而清风火。若不差者，仍与柴胡，再泻其相火也。此申明首章腹痛者，加芍药之义。

〖小建中汤〗六十七　（方【41】）

【41】小建中汤

桂枝去皮，三两　甘草炙，二两　大枣擘，十二枚　芍药六两　生姜切，三两　胶饴一升

上六味，以水七升，煮取三升，去滓，内饴，更上微火消解。温服一升，日三服。呕家不可用建中汤，以甜故也。

上一页：小柴胡证七　少阳八

当前页：小柴胡证八　少阳九

下一页：小柴胡证九　少阳十





* * *



原始资料来源互联网，中医世家网站整理。





小柴胡证九　少阳十 《伤寒悬解》



* * *





小柴胡证九　少阳十




【　】呕家，不可与建中汤，以甜故也。

素惯呕家，不可与建中汤，以桂、甘、饴、枣之甜，最动呕吐也。

上一页：小柴胡证八　少阳九

当前页：小柴胡证九　少阳十

下一页：属阳明证十　少阳十一





* * *



原始资料来源互联网，中医世家网站整理。





属阳明证十　少阳十一 《伤寒悬解》



* * *





属阳明证十　少阳十一




【97】服柴胡汤已，渴者，属阳明也，以法治之。

服柴胡汤已，半表之热清，应当不渴，渴者，胃腑燥热，属阳明也。以法治之，

去其燥热，则胃病不成矣。

上一页：小柴胡证九　少阳十

当前页：属阳明证十　少阳十一

下一页：黄芩半夏证十一　少阳十二　入阳明去路





* * *



原始资料来源互联网，中医世家网站整理。





黄芩半夏证十一　少阳十二　入阳明去路 《伤寒悬解》



* * *





黄芩半夏证十一　少阳十二　入阳明去路




【172】太阳与少阳合病，自下利者，与黄芩汤，若呕者，黄芩加半夏生姜汤主之。

太阳与少阳合病，少阳经气郁而克戊土，土病而下脘不容，自下利者，与黄芩汤，甘草、大枣，补其脾精，黄芩、芍药，泻其相火。恐利亡脾阴，以致土燥，而入阳明也。若呕者，黄芩加半夏生姜汤，降胃逆而止呕吐也。

〖黄芩汤〗六十八　（方【68】）

【68】黄芩汤

黄芩三两　芍药二两　甘草炙，二两　大枣擘，十二枚

上四味，以水一斗，煮取三升，去滓，温服一升，日再，夜一服。

〖黄芩加半夏生姜汤〗六十九　（方【69】）

【69】黄芩加半夏生姜汤

黄芩三两　芍药二两　甘草炙，二两　大枣擘，十二枚　半夏洗，半升　生姜切，三两

上六味，以水一斗，煮取三升，去滓，温服一升，日再，夜一服。

于黄芩汤内加半夏、生姜，余依黄芩汤服法

上一页：属阳明证十　少阳十一

当前页：黄芩半夏证十一　少阳十二　入阳明去路

下一页：大柴胡证十二　少阳十三　入阳明去路





* * *



原始资料来源互联网，中医世家网站整理。





大柴胡证十二　少阳十三　入阳明去路 《伤寒悬解》



* * *





大柴胡证十二　少阳十三　入阳明去路




【165】伤寒发热，汗出不解，心下痞硬，呕吐而下利者，大柴胡汤主之。

伤寒表证发热，汗出当解，乃汗出不解，是内有阳明里证。热自内发，非关表寒，汗去津亡，则燥热愈增矣。心下痞硬，是胆胃两家之郁塞也。呕吐而下利者，是戊土迫于甲木，上下二脘不能容纳水谷也。吐利心痞，自是太阴证，而见于发热汗出之后，则非太阴而阳明也。大柴胡汤，柴、芩、芍药，清少阳之火，枳实、大黄，泻阳明之热，生姜、半夏，降胃逆而止呕吐也。

〖大柴胡汤〗七十　（方【42】）

【42】大柴胡汤

柴胡半斤　黄芩三两　芍药三两　半夏洗，半升　生姜切，五两　枳实炙，四枚　大枣擘，十二枚　大黄二两

上七味，以水一斗二升，煮取六升，去滓再煎，温服一升，日三服。

上一页：黄芩半夏证十一　少阳十二　入阳明去路

当前页：大柴胡证十二　少阳十三　入阳明去路

下一页：大柴胡证十三　少阳十四　入阳明去路





* * *



原始资料来源互联网，中医世家网站整理。





大柴胡证十三　少阳十四　入阳明去路 《伤寒悬解》



* * *





大柴胡证十三　少阳十四　入阳明去路




【148】伤寒五六日，头汗出，微恶寒，手足冷，心下满，口不欲食，大便硬，脉细者，此为阳微结，必有表，复有里也。脉沉，亦在里也。汗出为阳微，假令纯阴结，不得复有外证，悉入在里，此为半在表半在里也。脉虽沉紧，不得为少阴病，所以然者，阴不得有汗，今头汗出，故知非少阴也，可与小柴胡汤。设不了了者，得屎而解。

伤寒五六日，头汗出，微恶寒，手足冷，心下满，口不欲食，默默不欲饮食。大便硬，脉细者，尺下沉紧。此为阳明经之微结。以少阳阳明两经郁迫，结于胃口，故心下满胀。经热熏蒸，故头上汗出。必有少阳之表证，如汗出恶寒、肢冷心满之类，复有阳明之里证，如大便硬之类也。盖少阳与阳明合病，戊土不能胜甲木，必传阳明胃腑，故决有里证。其脉之沉，主在里也。汗出为阳经之微结，假令纯是阴分之结，（阳以少阳经言，阴以阳明腑言），必不得复有外证，如汗出恶寒之类，应当悉入在里。既有外证，此为半在里半在表也。其脉虽沉紧，亦不得为少阴病，所以然者，少阴病不得有汗。今头汗出，故知非少阴而实少阳也。此大柴胡证，先与小柴胡汤，以解少阳之经邪。设服后犹不了了者，再以承气泻阳明之腑邪，得屎而解矣。

上一页：大柴胡证十二　少阳十三　入阳明去路

当前页：大柴胡证十三　少阳十四　入阳明去路

下一页：调胃承气证十四　少阳十五　入阳明去路





* * *



原始资料来源互联网，中医世家网站整理。





调胃承气证十四　少阳十五　入阳明去路 《伤寒悬解》



* * *





调胃承气证十四　少阳十五　入阳明去路




【123】太阳病，过经十余日，心中温温欲吐，而胸中痛，大便反溏，腹微满，郁郁微烦，先此时自极吐下者，与调胃承气汤。方在阳明二十（方【13】）。若不尔者，不可与。但欲呕，胸中痛，微溏者，此非柴胡证，以呕故知极吐下也。

太阳病，过经十余日，应不在少阳，其心中温温欲吐，而胸中痛，大便反溏，腹微满，郁郁微烦，又似少阳柴胡证，（胃土迫于胆木，其见证如此）。岂有少阳证如此之日久者？若先此时自已曾极吐下者，则是少阳之传阳明，少阳之经证微在，阳明之腑证已成，可与调胃承气汤，无事柴胡也。以少阳之传阳明，经迫腑郁，必见吐下。大柴胡证吐下盛作，正是少阳阳明经腑双病之秋，故大柴胡柴胡与承气并用，双解经腑之邪。此已吐下在先，仅存欲吐便溏，止是少阳余波，故不用柴胡，而用承气。若非由自极吐下而得者，便是太阴证，不可与承气也。所以知其自吐下来者，以今日之欲呕与便溏，少阳之余波犹在故也。

上一页：大柴胡证十三　少阳十四　入阳明去路

当前页：调胃承气证十四　少阳十五　入阳明去路

下一页：少阳传经一　少阳十六





* * *



原始资料来源互联网，中医世家网站整理。





少阳传经一　少阳十六 《伤寒悬解》



* * *





少阳传经一　少阳十六




【271】伤寒三日，少阳脉小者，欲已也。

伤寒一日太阳，二日阳明，三日少阳。阳明篇：伤寒三日，阳明脉大，若三日而见少阳之小脉，不见阳明之大脉，是不传阳明之腑，而病欲已也。此与太阳经伤寒一日，太阳受之，脉若静者，为不传义同。言六经俱遍，邪不里传，自能汗解也。

上一页：调胃承气证十四　少阳十五　入阳明去路

当前页：少阳传经一　少阳十六

下一页：传经二　少阳十七





* * *



原始资料来源互联网，中医世家网站整理。





传经二　少阳十七 《伤寒悬解》



* * *





传经二　少阳十七




【270】伤寒三日，三阳为尽，三阴当受邪，其人反能食不呕，此为三阴不受邪也。

伤寒一日一经，六日六经俱遍，则正复邪退，汗出而解，其不应期而解者，阳盛而入阳明之腑，阴盛而入三阴之脏者也。少阳居阳明太阴之介，阳盛则入于腑，阴盛则入于脏。于伤寒三日，病在少阳之时，候之少阳脉小，不传阳明之腑，是阳不偏盛。使阴气偏盛，当入三阴之脏，是时三阳既尽，三阴当受邪矣。若其人反能食不呕，此为三阴之脏，不受外邪，再俟三日，但传三阴之经，自能应当汗解也。

太阴为病，腹满而吐，食不下，是脏病而非经病也，故仲景曰：以其脏有寒故也。阳明篇皆言腑病（其经病皆有腑证也）。三阴篇皆言脏病，并非经病也。阴阳和平，脏腑可以不传，经无不传之理，所谓发于阳者，七日愈，发于阴者，六日愈，必然之数也。

六经经证，总统于太阳一经，凡中风在六日之内，不拘何经，皆宜桂枝，伤寒在六日之内，不拘何经，皆宜麻黄。惟入脏入腑，则阴阳偏胜，愈期不齐，而法亦百变不穷矣。盖入脏入腑而后，太阳证罢，不入脏腑，而在经络，万无太阳遽罢，但有别经表证者，所谓表者，止有皮毛一层，皮毛既开，大阳已罢，别经如何不罢！若皮毛未开，太阳何缘遽罢！太阳不罢，是以六经俱尽，总宜麻、桂也。

程氏谓：伤寒一日，太阳受之，脉若静者，为不传，伤寒三日，少阳脉小者，欲已也，伤寒三日，三阴当受邪，其人反能食不呕，此为三阴不受邪也，为经亦不传，悖谬之至！

上一页：少阳传经一　少阳十六

当前页：传经二　少阳十七

下一页：传经三　少阳十八　三阴去路





* * *



原始资料来源互联网，中医世家网站整理。





传经三　少阳十八　三阴去路 《伤寒悬解》



* * *





传经三　少阳十八　三阴去路




【269】伤寒六七日，无大热，其人烦躁者，此为阳去入阴也。

伤寒六七日，经尽之期，外无大热，而其人烦躁者，此为阳去而入三阴之脏也。脏阴旺则阳气离根而失归，必至烦躁。

上一页：传经二　少阳十七

当前页：传经三　少阳十八　三阴去路

下一页：妇人热入血室一　少阳十九





* * *



原始资料来源互联网，中医世家网站整理。





妇人热入血室一　少阳十九 《伤寒悬解》



* * *





妇人热入血室一　少阳十九




【143】妇人中风，发热恶寒，经水适来，得之七八日，热除而脉迟身凉，胸胁下满，如结胸状，谵语者，此为热入血室，当刺期门，随其实而泻之。

妇人中风，发热恶寒，而值经水适来之时。及得病七八日后，发热已除，而脉迟身凉，是当解矣。乃胸胁之下胀满，如结胸之状，而作谵语者，此为热入血室，热不在上而在下也。当刺厥阴之期门，随其经中之实处而泻之，以肝主藏血，肝胆同气。此与阳明刺期门章义同。

上一页：传经三　少阳十八　三阴去路

当前页：妇人热入血室一　少阳十九

下一页：热入血室二　少阳二十





* * *



原始资料来源互联网，中医世家网站整理。





热入血室二　少阳二十 《伤寒悬解》



* * *





热入血室二　少阳二十




【144】妇人中风，七八日续得寒热，发作有时，经水适断者，此为热入血室，其血必结，故使如疟状，发作有时，小柴胡汤主之。

妇人中风，七八日后，续得寒热往来，发作有时之证，而值经水适断之时者，此为热入血室，其血必当瘀结。热结血分，少阳之经气不得外达，阴阳交争，互相束闭，故使寒热如疟，发作有时也。小柴胡汤发少阳之经邪，热去则血可自下。不下，然后用抵当攻之。

上章因经水适来而热入，是血实之时，此因经水适断而热入，是血虚之时。实宜清泻，虚宜凉补。

上一页：妇人热入血室一　少阳十九

当前页：热入血室二　少阳二十

下一页：热入血室三　少阳二十一





* * *



原始资料来源互联网，中医世家网站整理。





热入血室三　少阳二十一 《伤寒悬解》



* * *





热入血室三　少阳二十一




【145】妇人伤寒，发热，经水适来，昼日明了，暮则谵语，如见鬼状者，此为热入血室，无犯胃气及上二焦，必自愈。

妇人伤寒，发热，而值经水适来之时，昼日清白明了，暮则谵语，如见鬼状者，此为热入血室。以血为阴，夜则阳气潜入阴分，血热发作，故谵妄不明也。热邪在下，治之勿犯中焦胃气及上焦清气，必自愈也。

上一页：热入血室二　少阳二十

当前页：热入血室三　少阳二十一

下一页：少阳解期　少阳二十二





* * *



原始资料来源互联网，中医世家网站整理。





少阳解期　少阳二十二 《伤寒悬解》



* * *





少阳解期　少阳二十二




【272】少阳病，欲解时，从寅至辰上。

寅、卯、辰，少阳得令之时，故解于此。

上一页：热入血室三　少阳二十一

当前页：少阳解期　少阳二十二

下一页：少阳坏病





* * *



原始资料来源互联网，中医世家网站整理。





少阳坏病 《伤寒悬解》



* * *





少阳坏病




少阳在半表半里之间，故宜小柴胡，半表半里治之。而半表之阳盛，则小柴胡之黄芩不足以清表阳，而人参反益半表之热，服柴胡汤已，渴者，属阳明是也。半里之阴盛，则小柴胡之人参不足以温里阴，而黄芩反益半里之寒，与柴胡汤，后必下重是也。小柴胡未尝犯本经之禁，而于阴阳偏盛者，犹有助虐之弊，况乎汗、下、温针，倒行逆施，阳盛而泻其阴，阴盛而代其阳，则入阴入阳，坏病百出矣。

仲景于是有救逆之法，补苴挽回，使之离阳明之腑，而出太阴之脏，所谓明辅造化，幽赞鬼神者也。

上一页：少阳解期　少阳二十二

当前页：少阳坏病

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




太阳表证不解，传于少阳之经，胁下硬满，干呕不食，往来寒热，谵语，是其腑病而经郁也。若汗、下、温针，一经逆治，阳盛则入阳明之腑，阴盛则入三阴之脏，少阳之证已罢，他经之证蜂生，病自少阳而坏，是谓少阳之坏病。其逆犯不同，则病坏非一，知其所犯，治之以法，法在则人存，病虽坏而人不坏，是贵乎良工也。



上一页：少阳坏病

当前页：提纲　一章

下一页：少阳坏病提纲一　少阳二十三





* * *



原始资料来源互联网，中医世家网站整理。





少阳坏病提纲一　少阳二十三 《伤寒悬解》



* * *





少阳坏病提纲一　少阳二十三




【266】本太阳病不解，转入少阳者，胁下硬满，干呕，不能食，往来寒热，尚未吐下，脉沉紧者，与小柴胡。

【267】若已吐、下、发汗、温针，谵语，柴胡证罢，此为坏病，知犯何逆，以法治之。

本太阳表证不解，传入少阳者，胁下硬满，干呕，不能食，往来寒热，此皆柴胡本证。少阳之脉，弦细沉紧，若尚未吐下，而脉候沉紧者，又有柴胡本脉，与小柴胡汤，病自解矣。若已经吐、下、发汗、温针，谵语不明，柴胡证罢，非入阳明之腑，即入三阴之脏，此为少阳坏病。柴胡，少阳之方，不中与也，审犯何逆，以法治之。

上一页：提纲　一章

当前页：少阳坏病提纲一　少阳二十三

下一页：少阳坏病入阳明去路谵语烦悸证一　少阳二十四





* * *



原始资料来源互联网，中医世家网站整理。





少阳坏病入阳明去路谵语烦悸证一　少阳二十四 《伤寒悬解》



* * *





少阳坏病入阳明去路谵语烦悸证一　少阳二十四




【265】伤寒，脉弦细，头痛发热者，属少阳。少阳不可发汗，发汗则谵语，此属胃。胃和则愈，胃不和则烦而悸。

少阳为三阳之始，阳气未盛，故脉弦细。少阳经脉，自头走足，病则经气逆升，壅于头上，故善头痛。少阳从相火化气，病则相火郁蒸，故善发热。相火熏烁，津液既损，故不可发汗。汗之津亡土燥，则作谵语，此属胃病。盖君相下根，全由胃土之降，汗亡津液，土燥胃逆，二火飞腾，神明扰乱，故作谵语。胃津续复，行其清降之令，二火渐下，不至为病。若胃燥而不和，二火拨根，则心家烦生，而风木郁神，必作悸动也。法详下章。

上一页：少阳坏病提纲一　少阳二十三

当前页：少阳坏病入阳明去路谵语烦悸证一　少阳二十四

下一页：小建中证二　少阳二十五





* * *



原始资料来源互联网，中医世家网站整理。





小建中证二　少阳二十五 《伤寒悬解》



* * *





小建中证二　少阳二十五




【102】伤寒二三日，心中悸而烦者，小建中汤主之。方在少阳九（方【41】）。

少阳甲木化气于相火，随戊土下行而交癸水，与少阴君火并根坎府，是以神宇清宁，不生烦乱。汗泄中脘，津亡土燥，胃逆不能降蛰相火，相火升炎，消烁心液，故生烦扰。胆胃两经，痞塞心胁，阻碍厥阴升达之路，风木郁冲，振摇不已，是以动悸。风火交侵，伤耗胃脘津液，小建中汤，胶饴、甘、枣，补脾精而生胃液，姜、桂、芍药，疏甲木而清相火也。

上一页：少阳坏病入阳明去路谵语烦悸证一　少阳二十四

当前页：小建中证二　少阳二十五

下一页：炙甘草证三　少阳二十六





* * *



原始资料来源互联网，中医世家网站整理。





炙甘草证三　少阳二十六 《伤寒悬解》



* * *





炙甘草证三　少阳二十六




【177】伤寒，脉结代，心动悸者，炙甘草汤主之。

少阳经脉，自头走足，循胃口而下两胁，病则经气上逆，冲逼戊土，胃气郁满，横隔胆经隧道，是以心胁痞硬。经络壅塞，营血不得畅流，相火升炎，渐而营血消亡，经络梗涩，是以经脉结代。血亡木燥，风木郁冲，而升路阻隔，来能顺达，是以悸动。相火上燔，辛金受刑，甲木上郁，戊土被克，土金俱败，则病传阳明，而中气伤矣。炙甘草汤，参、甘、大枣，益胃气而补脾精，胶、地、麻仁，滋经脉而泽枯槁，姜，桂，行营血之瘀塞，麦冬清肺金之燥热也。

〖炙甘草汤〗七十一　（方【74】）

【74】炙甘草汤

甘草炙，四两　生姜切，三两　人参二两　生地黄一斤　桂枝去皮，三两　阿胶二两　麦门冬去心，半升　麻仁半升　大枣擘，十二枚

上九味，以清酒七升，水八升，先煮八味，取三升，去滓，内胶烊消尽，温服一升，日三服。一名复脉汤。

上一页：小建中证二　少阳二十五

当前页：炙甘草证三　少阳二十六

下一页：烦满惊悸证四　少阳二十七





* * *



原始资料来源互联网，中医世家网站整理。





烦满惊悸证四　少阳二十七 《伤寒悬解》



* * *





烦满惊悸证四　少阳二十七




【264】少阳中风，两耳无所闻，目赤，胸中满而烦者，不可吐下，吐下则悸而惊。

太阳中风，而传少阳，是谓少阳中风。少阳脉循两耳，病则经脉逆行，浊气上填，是以耳聋。少阳脉起目之锐眦，相火升炎，是以目赤。少阳脉循胸膈而下两胁，经气壅阻，肺胃不降，是以胸中烦满。如此者，不可吐下，吐下则悸而且惊。盖耳聋目赤，胸满心烦，胆胃两经已自不降，再以吐下伤其胃气，胃气愈逆，甲木拔根，是以胆怯而神惊。胆胃双郁，胸膈闭塞，风木郁冲，升路壅碍，是以悸作。法详下章。

上一页：炙甘草证三　少阳二十六

当前页：烦满惊悸证四　少阳二十七

下一页：柴胡龙骨牡蛎证五　少阳二十八





* * *



原始资料来源互联网，中医世家网站整理。





柴胡龙骨牡蛎证五　少阳二十八 《伤寒悬解》



* * *





柴胡龙骨牡蛎证五　少阳二十八




【107】伤寒八九日，下之，胸满烦惊，小便不利，谵语，一身尽重，不可转侧者，柴胡加龙骨牡蛎汤主之。

下伤中气，胃逆而为胸满。胆木拔根，而为烦惊。心神扰乱，而为谵语。乙木郁遏，疏泄不行，则小便不利。己土湿动，机关壅滞，则一身尽重，不可转侧。柴胡加龙骨牡蛎汤，大枣、参、苓，补土而泻湿，大黄、柴胡、桂枝，泻火而疏木，生姜、半夏，下冲而降浊，龙骨、牡蛎、铅丹，敛魂而镇逆也。

〖柴胡加龙骨牡蛎汤〗七十二　（方【45】）

【45】柴胡加龙骨牡蛎汤

柴胡四两　龙骨　黄芩　生姜切　铅丹　人参　桂枝去皮　茯苓　各一两半　半夏洗，二合半　大黄二两　牡蛎熬，一两半　大枣擘，六枚

上十二味，以水八升，煮取四升，内大黄，切如棋子，更煮一两沸，去滓，温服一升。本云柴胡汤，今加龙骨等。

上一页：烦满惊悸证四　少阳二十七

当前页：柴胡龙骨牡蛎证五　少阳二十八

下一页：小柴胡证六　少阳二十九





* * *



原始资料来源互联网，中医世家网站整理。





小柴胡证六　少阳二十九 《伤寒悬解》



* * *





小柴胡证六　少阳二十九




【101】凡柴胡汤病证而下之，若柴胡证不罢者，复与柴胡汤，必蒸蒸而振，却发热汗出而解。

柴胡证，本不宜下，而误下之，柴胡证罢，此为坏病。若其证不罢，复与柴胡汤，必蒸蒸而振栗，却发热汗出而解。阳气欲发，为阴邪所束，郁勃鼓动，故振栗战摇。顷之透发肌表，则汗而解矣。

上一页：柴胡龙骨牡蛎证五　少阳二十八

当前页：小柴胡证六　少阳二十九

下一页：大柴胡证七　少阳三十





* * *



原始资料来源互联网，中医世家网站整理。





大柴胡证七　少阳三十 《伤寒悬解》



* * *





大柴胡证七　少阳三十




【103】太阳病，过经十余日，反二三下之，后四五日，柴胡证仍在者，先与小柴胡汤。呕不止，心下急，郁郁微烦者，为未解也，大柴胡汤下之则愈。方在少阳十三（方【42】）。

下后柴胡证仍在，若但有少阳经证而无阳明腑证，先与小柴胡汤，应当解矣。若呕不止，心下急，郁郁微烦者，是经迫而腑郁，为未解也，与大柴胡汤下之，经腑双解则愈矣。

上一页：小柴胡证六　少阳二十九

当前页：大柴胡证七　少阳三十

下一页：大柴胡证八　少阳三十一





* * *



原始资料来源互联网，中医世家网站整理。





大柴胡证八　少阳三十一 《伤寒悬解》



* * *





大柴胡证八　少阳三十一




【104】伤寒十三日不解，胸胁满而呕，日晡所发潮热，已而微利。此本柴胡证，下之而不利，今反利者，知医以丸药下之，非其治也。潮热者，实也，先宜小柴胡汤以解外，后以柴胡加芒硝汤主之。

十三日不解，已过再经之期。胸胁满而呕，是少阳经证。日晡时发潮热，是阳明腑证。腑病则大便续硬，乃已而微利，定服丸药矣。少阳而兼阳明，此本大柴胡证，下之当腑热清而不利，今反利者，知医以丸药下之，缓不及事，而又遗其经证。表里俱未罢，经邪束迫，腑热日增，故虽利不愈，此非其治也。潮热者，胃家之实也，是固宜下，而胸胁之满，尚有少阳证，先宜小柴胡汤以解其外，后宜柴胡加芒硝汤主之，解外而并清其里也。但加芒硝而不用大黄者，以丸药下后，宿物去而腑热未清也。

〖柴胡加芒硝汤〗七十三　（方【43】）

【43】柴胡加芒硝汤

柴胡二两十六铢　黄芩一两　人参一两　甘草炙，一两　生姜切，一两　半夏二十铢　大枣擘，四枚　芒硝二两

上八味，以水四升，煮取二升，去滓，内芒硝，更煮微沸，分温再服；不解更作。

上一页：大柴胡证七　少阳三十

当前页：大柴胡证八　少阳三十一

下一页：少阳坏病入太阴去路柴胡桂枝干姜证一　少阳三十二





* * *



原始资料来源互联网，中医世家网站整理。





少阳坏病入太阴去路柴胡桂枝干姜证一　少阳三十二 《伤寒悬解》



* * *





少阳坏病入太阴去路柴胡桂枝干姜证一　少阳三十二




【147】伤寒五六日，已发汗而复下之，胸胁满微结，小便不利，渴而不呕，但头汗出，往来寒热，心烦者，此为未解也，柴胡桂枝干姜汤主之。

伤寒五六日，已发汗而复下之，伤其中气，胆胃俱逆，胸胁满结。脾湿肝遏，小便不利。胆火刑肺，是以渴生。胃逆未甚，不至作呕。相火逆升，故头上汗出。营卫交争，故往来寒热。君相升泄，是以心烦。此为少阳之经而传太阴之脏，表里俱未解也。柴胡桂枝干姜汤，柴胡、黄芩，疏甲木而清相火，桂枝、栝蒌，达乙木而清燥金，姜、甘，温中而培土，牡蛎除满而消结也。

〖柴胡桂枝干姜汤〗七十四　（方【57】）

【57】柴胡桂枝干姜汤

柴胡半斤　桂枝去皮，三两　干姜二两　栝蒌根四两　黄芩三两　牡蛎熬，二两　甘草炙，二两

上七味，以水一斗二升，煮取六升，去滓，再煎取三升，温服一升。日三服，初服微烦，复服汗出便愈。

上一页：大柴胡证八　少阳三十一

当前页：少阳坏病入太阴去路柴胡桂枝干姜证一　少阳三十二

下一页：误下身黄证二　少阳三十三





* * *



原始资料来源互联网，中医世家网站整理。





误下身黄证二　少阳三十三 《伤寒悬解》



* * *





误下身黄证二　少阳三十三




【98】得病六七日，脉迟浮弱，恶风寒，手足温，医二三下之，不能食而胁下满痛，面目及身黄，头项强，小便难者，与柴胡汤，后必下重。本渴而饮水呕者，柴胡汤不中与也，食谷者哕。

得病六七日，脉迟浮弱，而恶风寒，是太阳中风脉证。手足温，是少阳证，而亦阳明、太阴中气之未败也。医乃二三下之，伤其中气，胆胃俱逆，故不能食而胁下满痛。浊气冲塞，颈项亦强。脾湿肝遏，遍身发黄而小便难者，与柴胡汤，黄芩寒中，肝脾郁陷，后必下重。本来作渴，而饮水则呕者，此土湿中寒，柴胡不中与也。不能容水，亦当不能纳食，饮水既呕，食谷亦哕也。

上一页：少阳坏病入太阴去路柴胡桂枝干姜证一　少阳三十二

当前页：误下身黄证二　少阳三十三

下一页：少阳坏病结胸痞证　五章





* * *



原始资料来源互联网，中医世家网站整理。





少阳坏病结胸痞证　五章 《伤寒悬解》



* * *





少阳坏病结胸痞证　五章




病在少阳，或入阳明之腑，或入太阴之脏。将入阳明，而经证未罢，下早则为结胸，将入太阴，误下则为痞，与太阳之结胸、痞证由来正同也。



上一页：误下身黄证二　少阳三十三

当前页：少阳坏病结胸痞证　五章

下一页：少阳坏病结胸初证一　少阳三十四





* * *



原始资料来源互联网，中医世家网站整理。





少阳坏病结胸初证一　少阳三十四 《伤寒悬解》



* * *





少阳坏病结胸初证一　少阳三十四




【142】太阳与少阳并病，头项强痛，或眩冒，时如结胸，心下痞硬者，当刺大椎第一间肺俞、肝俞。慎不可发汗，发汗则谵语，脉弦五六日，谵语不止，当刺期门。

太阳传少阳，两经并病，大阳则头项强痛，少阳则或觉眩冒，时如结胸，心下痞硬者，此已是结胸初证，当刺大椎第一间之肺俞、肝俞。刺肺俞以泻太阳之郁，刺肝俞以泻少阳之郁，缘肺与太阳，同主卫气而司皮毛，肝与少阳，同藏营血而司筋膜也。慎不可发汗以伤少阳津血，发汗则土燥而为谵语，木枯而为脉弦，盖其胸隔痞硬，己是胆胃俱逆，再发其汗，火烈土焦，遂入阳明，而为谵语。胆胃愈逆，则时如结胸者，当不止如是而已。若五六日，谵语不止，则胆胃之津益耗，当刺厥阴之期门，以泻少阳而救阳明也。

上一页：少阳坏病结胸痞证　五章

当前页：少阳坏病结胸初证一　少阳三十四

下一页：结胸初证二　少阳三十五





* * *



原始资料来源互联网，中医世家网站整理。





结胸初证二　少阳三十五 《伤寒悬解》



* * *





结胸初证二　少阳三十五




【171】太阳少阳并病，心下硬，颈项强而眩者，当刺大椎、肺俞、肝俞，慎勿下之。

颈项强，太阳之证，而少阳自头下耳，循颈而入缺盆，亦当有之，心下硬，目眩，则纯是少阳证。大椎，脊骨第一大节，正当项后，肺俞，在第三椎两旁，肝俞，在第九椎两旁，皆是太阳之经穴。《灵枢·背输》篇名。作腧，经气之所输泄也，义与输同。汗之脏阴外亡，则为谵语，上章是也，下之表阳内陷，则成结胸，下章是也。

上一页：少阳坏病结胸初证一　少阳三十四

当前页：结胸初证二　少阳三十五

下一页：结胸证三　少阳三十六





* * *



原始资料来源互联网，中医世家网站整理。





结胸证三　少阳三十六 《伤寒悬解》



* * *





结胸证三　少阳三十六




【150】太阳少阳并病，而反下之，成结胸，心下硬，下利不止，水浆不下，其人心烦。

太少并病，不解经邪，而反下之，因成结胸心下硬者。下而下利不止，上而水浆不入，清陷浊逆，相火郁升，其人必心烦也。

上一页：结胸初证二　少阳三十五

当前页：结胸证三　少阳三十六

下一页：结胸证四　少阳三十七





* * *



原始资料来源互联网，中医世家网站整理。





结胸证四　少阳三十七 《伤寒悬解》



* * *





结胸证四　少阳三十七




【136】伤寒十余日，热结在里，复往来寒热者，与大柴胡汤。但结胸，无大热者，此为水结在胸胁也。但头微汗出者，大陷胸汤主之。方在太阳百十一（方【52】）。

伤寒十余日，热结在阳明之里，复往来寒热，火郁于少阳之表者，与大柴胡汤，双解表里之邪。若但是结胸，而里无大热者，此为阴阳逼蒸，而生水饮，结在胸胁之间也。但头上微汗出者，缘于膈热熏蒸，宜大陷胸汤，泻其胸胁之结水也。

太阳、阳明结胸，必兼少阳之邪，缘胆胃两经郁迫不降。而胸胁硬满，是为结胸之根，下之太早，里阴上逆，表阳内陷，则成结胸。而少阳脉循胁肋，故有胁下硬满之证也。

上一页：结胸证三　少阳三十六

当前页：结胸证四　少阳三十七

下一页：结胸痞证五　少阳三十八





* * *



原始资料来源互联网，中医世家网站整理。





结胸痞证五　少阳三十八 《伤寒悬解》



* * *





结胸痞证五　少阳三十八




【149】伤寒五六日，呕而发热者，柴胡汤证具，而以他药下之，柴胡证仍在者，复与柴胡汤。此虽已下之，不为逆，必蒸蒸而振，却发热汗出而解。若心下满而硬痛者，此为结胸也，大陷胸汤主之。方在太阳百十一（方【52】）。但满而不痛者，此为痞，柴胡汤不中与也，宜半夏泻心汤。

呕而发热，柴胡证具，不解经邪，而以他药下之，柴胡证仍在，是表阳未陷，邪犹在经，宜复与柴胡汤，以解经邪。此虽已下之，不至为逆，必蒸蒸而振栗，却发热汗出而解。若下后经证已罢，心下满而硬痛者，此表阳内陷，热入而为结胸也，宜大陷胸汤。但满而不痛者，此里阴上逆，而为痞也，柴胡汤不中与也，宜半夏泻心汤，参、甘、姜、枣，温补中脘之虚寒，黄芩、黄连，清泻上焦之郁热，半夏降浊阴而消痞满也。方以半夏名，因原有呕证，下后气愈逆而呕愈增也。

〖半夏泻心汤〗七十五　（方【58】）

【58】半夏泻心汤

半夏洗，半升　黄芩　干姜　人参　甘草炙，各三两　黄连一两　大枣擘，十二枚

上七味，以水一斗，煮取六升，去滓；再煎取三升，温服一升，日三服。

上一页：结胸证四　少阳三十七

当前页：结胸痞证五　少阳三十八

下一页：太阴脏病





* * *



原始资料来源互联网，中医世家网站整理。





太阴脏病 《伤寒悬解》



* * *





太阴脏病




太阴以湿土主令，故太阴脾脏不病则已，病则是湿。土之所以克水者，以其燥也，湿则反被水侮。少阴寒水之气传之于土，是以其脏有寒。湿者，太阴之主气，寒者，少阴之客气也。而太阴之病寒湿者，总因阳明之虚。脾为湿土，胃为燥土，阳明之阳盛，则湿为燥夺而化热，太阴之阴盛，则燥为湿夺而生寒。而阴阳虚实之权，在乎中气，中气旺则脾家实，太阴从化于阳明，中气衰则胃气逆，阳明从化于太阴。阳明下篇诸证，皆阳明入太阴之病也。

未入太阴，阴气外侵，犹俟渐夺，故太阴之病象颇多，半寓于阳明之内，已入太阴，阴邪内传，势不久驻，故太阴之病条甚少，全见于少、厥之中。盖脾阳亏虚，则水侮而木贼，少、厥之阴邪，勃起而内应，于是未去太阴，已传少、厥。自此少、厥告急，而太阴之病，俱附于少厥之篇矣。

大凡少、厥之死病，皆由脾阳之颓败，少厥之生证，悉因脾阳之来复，太阴一脏，是存亡生死之关。仲景四逆之垂法，大黄、芍药之示戒，不可不详思而熟味也。

上一页：结胸痞证五　少阳三十八

当前页：太阴脏病

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




太阴湿土，气本上行，《素问》：脾气散精，上归于肺，是脏气之上行也，足之三阴，自足走胸，是经气之上行也。病则湿盛气滞，陷而不升，脾陷则胃逆而不降矣。盖燥为阳而湿为阴，阳本于天而亲上，阴本乎地而亲下，故阳明燥土，病则气逆，太阴湿土，病则气陷，自然之性也。

太阴提纲，腹满而吐，食不下者，太阴之累及阳明而气逆也，自利益甚，时腹痛者，太阴之伤于厥阴而气陷也。脾陷而不升，胃逆而不降，病见于上下，而根在乎中宫，以中宫枢轴之不运也。若下之，枢轴败折，陷者益陷而逆者益逆。逆之至，则胸下结硬，而不止于腹满，陷之极，不过于自利之益甚，无以加矣。故但言其逆而不言其陷，非省文也，无庸言也。

上一页：太阴脏病

当前页：提纲　一章

下一页：太阴经提纲一　太阴一





* * *



原始资料来源互联网，中医世家网站整理。





太阴经提纲一　太阴一 《伤寒悬解》



* * *





太阴经提纲一　太阴一




【273】太阴之为病，腹满而吐，食不下，自利益甚，时腹自痛。若下之，必胸下结硬。

太阴，脾之经也。脾主升清，胃主降浊，清升浊降，腹中冲和，是以不满。脾病则清阳不升，脾病累胃，胃病则浊阴不降，中气凝滞，故腹满也。吐者，胃气之上逆，逆而不纳，故食不下也。利者，脾气之下陷，清阳不升，寒生于下，水谷不消，故自利益甚也。湿寒郁塞，木气不舒，侵克脾土，故时腹自痛也。若下之，土愈败而胃愈逆，甲木壅碍，不得下行，痞郁胃口，故胸下结硬。即病发于阴，而反下之，因作痞也。

程氏曰：太阴湿土，其脏有寒，则病自是寒，岂有传经为热之理！使阳入阴，能化阴为阳，则水入火，亦能变水为火，必无之事也。吐利痛满，纯是阴邪用事。下之阴邪入于阳位，究与结胸之邪高下稍异，彼因阳从上陷而阻留，此缘阴从下逆而不归，寒热大别。

三阴篇皆言脏病，非经病也。经病而不入于脏，伤寒不过六日，中风不过七日，无不汗解之理。三阴经病，总统于太阳一经，四日太阴，未可曰太阴之为病，亦不必痛满吐利，脏寒而用四逆，五日少阴，未可曰少阴之为病，亦不必厥冷吐利，水盛而用真武，六日厥阴，未可曰厥阴之为病，亦不必蛔厥吐利，风动而用乌梅，不拘何经，其在六日之内者，悉宜麻、桂发表，无异法也。至于自经而入脏，然后太阴有痛满吐利之证，而用四逆，少阴有厥冷吐利之证，而用真武，厥阴有蛔厥吐利之证，而用乌梅，以其一脏之为病如此，用药不得不如此也，而桂枝、麻黄之法，不可用矣。

昔人传经为热，直中为寒之说，固属庸妄之胡谈，程氏乃以脏病为经病，且谓伤寒不传经，亦悖谬不通。义详少阳传经中。

上一页：提纲　一章

当前页：太阴经提纲一　太阴一

下一页：太阴经病桂枝证一　太阴二





* * *



原始资料来源互联网，中医世家网站整理。





太阴经病桂枝证一　太阴二 《伤寒悬解》



* * *





太阴经病桂枝证一　太阴二




【276】太阴病，脉浮者，可发汗，宜桂枝汤。方在太阳五（方【1】）。此太阴经病。

太阴病，已传脾脏，宜见腹满吐利，腹痛不食诸证。若不见诸证而脉浮者，是脏病未成而但见经病也，宜桂枝发汗。

上一页：太阴经提纲一　太阴一

当前页：太阴经病桂枝证一　太阴二

下一页：太阴脏病四逆证二　太阴三





* * *



原始资料来源互联网，中医世家网站整理。





太阴脏病四逆证二　太阴三 《伤寒悬解》



* * *





太阴脏病四逆证二　太阴三




【92】病发热头痛，脉反沉，不差，身体疼痛，当温其里，宜四逆汤。

发热头痛，是太阳表证，脉应见浮，乃脉反沉，是已入太阴之脏。若脉沉，不差，虽身体疼痛，表证未解，然当先温其里，宜四逆汤，甘草培其土，干姜温其中，附子温其下也。

〖四逆汤〗七十六　（方【14】）

【14】四逆汤

甘草炙，二两　干姜一两半　附子生用，去皮，破八片，一枚

上三味，以水三升，煮取一升二合，去滓，分温再服。强人可大附子一枚、干姜三两。

上一页：太阴经病桂枝证一　太阴二

当前页：太阴脏病四逆证二　太阴三

下一页：下利清谷证三　太阴四





* * *



原始资料来源互联网，中医世家网站整理。





下利清谷证三　太阴四 《伤寒悬解》



* * *





下利清谷证三　太阴四




【364】下利清谷，不可攻表，汗出必胀满。

脉沉已当温里，不可发表，若见下利清谷之证，则脏病益显，不可攻表。汗出亡阳，必生胀满。

上一页：太阴脏病四逆证二　太阴三

当前页：下利清谷证三　太阴四

下一页：四逆桂枝证四　太阴五





* * *



原始资料来源互联网，中医世家网站整理。





四逆桂枝证四　太阴五 《伤寒悬解》



* * *





四逆桂枝证四　太阴五




【372】下利腹胀满，身体疼痛者，先温其里，乃攻其表，温里宜四逆汤，攻表宜桂枝汤。方在太阳五（方【1】）。

下利而腹又胀满，是太阴脏病，腹满自利之证俱见矣，而其身体疼痛者，又有太阳经病，是当先温其里，乃攻其表。温里宜四逆汤以驱寒，攻表宜桂枝汤以驱风，里温则发汗不虑其亡阳矣。此与太阳伤寒，医下之，续得下利清谷章法同。

上一页：下利清谷证三　太阴四

当前页：四逆桂枝证四　太阴五

下一页：四逆证五　太阴六





* * *



原始资料来源互联网，中医世家网站整理。





四逆证五　太阴六 《伤寒悬解》



* * *





四逆证五　太阴六




【277】自利不渴者，属太阴，以其脏有寒故也，当温之，宜服四逆辈。

三阳之利，津亡里燥，多见渴证，自利而不渴者，此属太阴，以其脏有寒故也。是当温之，宜四逆辈也。

上一页：四逆桂枝证四　太阴五

当前页：四逆证五　太阴六

下一页：黄连证六　太阴七





* * *



原始资料来源互联网，中医世家网站整理。





黄连证六　太阴七 《伤寒悬解》



* * *





黄连证六　太阴七




【173】伤寒，胸中有热，胃中有邪气，腹中痛，欲呕吐者，黄连汤主之。

伤寒，胸中有热，而胃中有肝胆之邪气，肝邪克脾，腹中疼痛，胆邪克胃，欲作呕吐者，是土气湿寒而木气郁遏也。黄连汤，黄连、半夏，清上热而止呕吐，参、甘、姜、枣，温中寒而止疼痛，桂枝疏木而通经也。

〖黄连汤〗七十七　（方【70】）

【70】黄连汤

黄连三两　甘草炙，三两　干姜三两　桂枝去皮，三两　人参二两　半夏洗，半升　大枣擘，十二枚

上七味，以水一斗，煮取六升；去滓，温服，昼三夜二。

上一页：四逆证五　太阴六

当前页：黄连证六　太阴七

下一页：桂枝芍药证七　太阴八





* * *



原始资料来源互联网，中医世家网站整理。





桂枝芍药证七　太阴八 《伤寒悬解》



* * *





桂枝芍药证七　太阴八




【279】本太阳病，医反下之，因而腹满时痛者，属太阴也，桂枝加芍药汤主之。

本太阳表证，医不解表，而反下之，脾败肝郁，因而腹满时痛者，此属太阴也。桂枝加芍药汤，桂枝解太阳之表邪，芍药清乙木之风燥也。

〖桂枝加芍药汤〗七十八　（方【85】）

【85】桂枝加芍药汤

桂枝去皮，三两　芍药六两　甘草炙，二两　大枣擘，十二枚　生姜切，三两

上五味，以水七升，煮取三升，去滓，温分三服。本云桂枝汤，今加芍药。

上一页：黄连证六　太阴七

当前页：桂枝芍药证七　太阴八

下一页：桂枝大黄证八　太阴九





* * *



原始资料来源互联网，中医世家网站整理。





桂枝大黄证八　太阴九 《伤寒悬解》



* * *





桂枝大黄证八　太阴九




【279】大实痛者，桂枝加大黄汤主之。

满痛而加大实，非泻不可，桂枝加大黄汤，倍芍药以清木燥，而加大黄，以泻土郁。

〖桂枝加大黄汤〗七十九　（方【86】）

【86】桂枝加大黄汤

桂枝去皮，三两　大黄二两　芍药六两　生姜切，三两　甘草炙，二两　大枣擘，十二枚

上六味，以水七升，煮取三升，去滓，温服一升，日三服。

上一页：桂枝芍药证七　太阴八

当前页：桂枝大黄证八　太阴九

下一页：芍药大黄证九　太阴十





* * *



原始资料来源互联网，中医世家网站整理。





芍药大黄证九　太阴十 《伤寒悬解》



* * *





芍药大黄证九　太阴十




【280】太阴为病，脉弱，其人续自便利，设当行大黄、芍药者，宜减之，以其胃气弱，易动故也。

太阴为病，其脉软弱，其人当续自便利。设腹满时痛，以至大实，当行芍药、大黄者，宜稍减之。以其人太阴既病，胃气必弱，易于伤动故也。

上一页：桂枝大黄证八　太阴九

当前页：芍药大黄证九　太阴十

下一页：暴烦下利证十　太阴十一





* * *



原始资料来源互联网，中医世家网站整理。





暴烦下利证十　太阴十一 《伤寒悬解》



* * *





暴烦下利证十　太阴十一




【278】伤寒脉浮而缓，手足自温者，系在太阴。太阴身当发黄，若小便自利者，不能发黄。至七八日，虽暴烦下利，日十余行，必自止，以脾家实，腐秽当去故也。

伤寒浮缓之脉，而见手足自温，浮为太阳，缓为阳明、太阴，脾胃同主四肢。中焦阳旺，四肢自温，其为阳明、太阴，无以辨也，且以系在太阴。太阴湿土，表病湿郁，身当发黄，若小便自利者，湿气下泄，又不能发黄。何以别之？必验之大便，阳明则大便自硬，太阴则大便自利矣。至续自便利，则系在太阴确矣。然手足温而小便利，则脾家未衰，至七八日，虽暴烦下利，日十余行，必当自止。以此之自利，乃脾家之实，腐秽当去之故，非益甚之自利也。

此与阳明至七八日，大便硬章彼此互文，提下发黄诸章之纲。

上一页：芍药大黄证九　太阴十

当前页：暴烦下利证十　太阴十一

下一页：茵陈蒿证十一　太阴十二





* * *



原始资料来源互联网，中医世家网站整理。





茵陈蒿证十一　太阴十二 《伤寒悬解》



* * *





茵陈蒿证十一　太阴十二




【260】伤寒七八日，身黄如橘子色，小便不利，腹微满者，茵陈蒿汤主之。

伤寒七八日，表寒郁其里湿，而生内热，湿热瘀蒸，身上发黄如橘子色，小便不利，腹微满者，以土湿木郁，疏泄不行，则小便不利，木郁克土，脾气胀塞，则腹里微急，脾被肝刑，土色外见，则皮肤熏黄，缘木主五色，入土化黄故也。茵陈蒿汤，茵陈利水而除湿，栀子、大黄，泻热而荡瘀也。

〖茵陈蒿汤〗八十　（方【80】）

【80】茵陈蒿汤

茵陈蒿六两　栀子擘，十四枚　大黄去皮，二两

上三味，以水一斗二升，先煮茵陈，减六升；内二味，煮取三升，去滓，分三服。小便当利，尿如皂荚汁状，色正赤，一宿腹减，黄从小便去也。

上一页：暴烦下利证十　太阴十一

当前页：茵陈蒿证十一　太阴十二

下一页：麻黄连翘赤小豆证十二　太阴十三





* * *



原始资料来源互联网，中医世家网站整理。





麻黄连翘赤小豆证十二　太阴十三 《伤寒悬解》



* * *





麻黄连翘赤小豆证十二　太阴十三




【262】伤寒，瘀热在里，身必发黄，麻黄连翘赤小豆汤主之。

伤寒表病，湿瘀而生里热，不得汗尿疏泄，身必发黄。麻黄连翘赤小豆汤，麻黄泻皮毛之郁，杏仁降肺气之逆，生梓白皮清相火而疏木，连翘、赤小豆，泻涅热而利水，姜、甘、大枣，和中气而补脾精也。以湿旺腹满，胆胃逆升，相火郁遏，湿化为热，外无出路，是以发黄。发汗利水，使湿气渗泄，则黄消矣。

〖麻黄连翘赤小豆汤〗八十一　（方【84】）

【84】麻黄连轺赤小豆汤

麻黄去节，二两　连轺二两　杏仁去皮尖，四十个　赤小豆一升　大枣擘，十二枚　生梓白皮切，一升　生姜切，二两　甘草炙，二两

上八味，以潦水一斗，先煮麻黄再沸，去上沫，内诸药，煮取三升，去滓。分温三服，半日服尽。

上一页：茵陈蒿证十一　太阴十二

当前页：麻黄连翘赤小豆证十二　太阴十三

下一页：栀子柏皮证十三　太阴十四





* * *



原始资料来源互联网，中医世家网站整理。





栀子柏皮证十三　太阴十四 《伤寒悬解》



* * *





栀子柏皮证十三　太阴十四




【261】伤寒，身黄发热者，栀子柏皮汤主之。

瘀热在里，则身热而腹满，瘀热在表，则身黄而发热，栀子柏皮汤，甘草培土而补中气，栀子、柏皮，泻湿而清表热也。

〖栀子柏皮汤〗八十二　（方【83】）

【83】栀子柏皮汤

肥栀子擘，十五个　甘草炙，一两　黄柏二两

上三味，以水四升，煮取一升半，去滓，分温再服。

上一页：麻黄连翘赤小豆证十二　太阴十三

当前页：栀子柏皮证十三　太阴十四

下一页：寒湿发黄证十四　太阴十五





* * *



原始资料来源互联网，中医世家网站整理。





寒湿发黄证十四　太阴十五 《伤寒悬解》



* * *





寒湿发黄证十四　太阴十五




【259】伤寒发汗己，身目为黄，所以然者，以寒湿在里不解故也。以为不可下也，当于寒湿中求之。

黄缘湿热里瘀，若发汗以后，身目为黄，则是湿寒而非湿热，以汗后热泄而寒生，阳消而湿长也。寒湿不可下，当于寒湿中求之，用温寒去湿之法也。

上一页：栀子柏皮证十三　太阴十四

当前页：寒湿发黄证十四　太阴十五

下一页：中风欲愈十五　太阴十六





* * *



原始资料来源互联网，中医世家网站整理。





中风欲愈十五　太阴十六 《伤寒悬解》



* * *





中风欲愈十五　太阴十六




【274】太阴中风，四肢烦疼，阳微阴涩而长者，为欲愈。

太阳中风，而传太阴，是谓太阴中风。脾主四肢，脾病不能行气于四肢，气血壅塞，故四肢烦疼。寸微则阳不上格，尺涩则阴不下盛，脾阳续复，脉渐舒长，是为欲愈也。

上一页：寒湿发黄证十四　太阴十五

当前页：中风欲愈十五　太阴十六

下一页：太阴解期　太阴十七





* * *



原始资料来源互联网，中医世家网站整理。





太阴解期　太阴十七 《伤寒悬解》



* * *





太阴解期　太阴十七




【275】太阴病，欲解时，从亥至丑上。

亥、子、丑，太阴得令之时，故解于此。

上一页：中风欲愈十五　太阴十六

当前页：太阴解期　太阴十七

下一页：少阴脏病





* * *



原始资料来源互联网，中医世家网站整理。





少阴脏病 《伤寒悬解》



* * *





少阴脏病




少阴以癸水而化气于君火，无病之时，丁火下降而交水，癸水上升而交火，水火互根，阴阳交济，二气合为一气，故火不上热而水不下寒。及其一病，丁火上炎而为热，癸水下润而为寒，遂成冰炭矣。

少阴病，但见其下寒而不显其上热者，以水能胜火而火不胜水，病则水胜而火负，一定之理也。水之所以不胜火者，全赖乎土，水虽有胜火之权，而中州之土，堤其阴邪，则寒水不至泛滥，而君火不至渐亡。

盖土旺则水邪不作，少阴不病也。中气一败，堤防崩溃，寒水无制，侵凌君火，上之则飞灰不燃，下之则坚冰不解。虽有四逆、真武之法，第恐阳神已去，阴魄徒存，挽之末路，桑榆难追。故少阴之死证，总因土气之败也。

其恶寒踡卧者，少阴之本病。其厥逆吐利者，水土之合病。以水邪侮土，脾胃虚寒，不能温养四肢，则手足逆冷，胃寒而气逆则吐，脾寒而气陷则利。脾胃之寒，肾气之所移也，仲景于少阴之病，而曰少阴负趺阳者，为顺也，少阴之窍妙，具此一语，无余蕴矣。

上一页：太阴解期　太阴十七

当前页：少阴脏病

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




少阴虽从君火化气，病则还其本原，寒水司权，有阴无阳。寒主蛰藏，藏气当令，而无微阳以鼓之，是以脉微细而善寐。阳明之病，脉实大而不得卧者，少阴之负趺阳也，少阴之病，脉微细而但欲寐者，肤阳之负少阴也。盖土旺则不眠，水旺则善寐，自然之性如此。少阴提纲揭此一语，而少阴之性情体状传真如画，则夫扶趺阳而泻少阴，自为第一要义。于此而稍事滋润，将使之千古不寤矣。少阴醒梦之关，不可不急讲也。



上一页：少阴脏病

当前页：提纲　一章

下一页：少阴经提纲一　少阴一





* * *



原始资料来源互联网，中医世家网站整理。





少阴经提纲一　少阴一 《伤寒悬解》



* * *





少阴经提纲一　少阴一




【281】少阴之为病，脉微细，但欲寐也。

少阴，肾之经也。阴盛于水，独阴无阳，故脉微细。阳动而阴静，静则善眠，故曰欲寐。

脉法：浮为在表，沉为在里，数为在腑，迟为在脏，少阴之脉微细，必兼沉也。

上一页：提纲　一章

当前页：少阴经提纲一　少阴一

下一页：少阴脏病连经麻附细辛证一　少阴二





* * *



原始资料来源互联网，中医世家网站整理。





少阴脏病连经麻附细辛证一　少阴二 《伤寒悬解》



* * *





少阴脏病连经麻附细辛证一　少阴二




【301】少阴病，始得之，反发热，脉沉者，麻黄附子细辛汤主之。

少阴水脏，其脉自沉，乃始得病时，反发热而脉沉者，是已传肾脏，而犹带表寒。内有少阴，则宜温里，外有太阳，则宜发表，麻黄附子细辛汤，麻黄散太阳之外寒，附子温少阴之内寒，细辛降阴邪之冲逆也。

温里以发表，少阴之汗法如此。此与太阴病，发热头痛，脉反沉章同。

〖麻黄附子细辛汤〗八十三　（方【87】）

【87】麻黄细辛附子汤

麻黄去节，二两　细辛二两　附子炮，去皮，破八片，一枚

上三味，以水一斗，先煮麻黄，减二升，去上沫，内诸药，煮取三升，去滓，温服一升，日三服。

上一页：少阴经提纲一　少阴一

当前页：少阴脏病连经麻附细辛证一　少阴二

下一页：麻附甘草证二　少阴三





* * *



原始资料来源互联网，中医世家网站整理。





麻附甘草证二　少阴三 《伤寒悬解》



* * *





麻附甘草证二　少阴三




【302】少阴病，得之二三日，麻黄附子甘草汤微发汗，以二三日无里证，故微发汗也。

少阴病，得之二三日，麻黄附子甘草汤微发其汗，麻黄发太阳之表，附子、甘草，温癸水而培己土。少阴禁汗，此微发汗者，以二三日内，尚无少阴之里证，故微发汗也。

此推原上章之义。无里证，何以知为少阴？是必脉已见沉。沉为在里，何以宜汗？是必发热也。

〖麻黄附子甘草汤〗八十四　（方【88】）

【88】麻黄附子甘草汤

麻黄去节，二两　甘草炙，二两　附子炮，去皮，破八片，一枚

上三味，以水七升，先煮麻黄一两沸，去上沫，内诸药，煮取三升，去滓，温服一升，日三服。

上一页：少阴脏病连经麻附细辛证一　少阴二

当前页：麻附甘草证二　少阴三

下一页：少阴脏病忌汗证三　少阴四





* * *



原始资料来源互联网，中医世家网站整理。





少阴脏病忌汗证三　少阴四 《伤寒悬解》



* * *





少阴脏病忌汗证三　少阴四




【285】少阴病，脉细沉数，病为在里，不可发汗。

少阴病，发热脉沉，犹可微汗，若身无发热，而沉兼细数，此为病已在里，不可发汗。盖火旺土燥，寒水不能独盛，水盛而寒作者，由火土俱败也。再汗之以泻阴中丝微阳根，则纯阴而无阳，大事坏矣，故不可汗。

少阴脏病连经者二章，麻黄附子二方是也。自此章之下，悉是脏病，并无一字言经病者。脏寒水动，乃可曰少阴病，若五日经传少阴，未入肾脏，少阴诸里证丝发未形，而其时三阳、太阴经证俱在，何得曰少阴病乎！曰少阴病者，少阴盛极，独自为病也。阳明、三阴俱同。

上一页：麻附甘草证二　少阴三

当前页：少阴脏病忌汗证三　少阴四

下一页：四逆证四　少阴五





* * *



原始资料来源互联网，中医世家网站整理。





四逆证四　少阴五 《伤寒悬解》



* * *





四逆证四　少阴五




【323】少阴病，脉沉者，急温之，宜四逆汤。方在太阴三（方【14】）。

阳消阴长则人衰，阳虚阴旺则人病，阳绝阴孤则人死。阳盛于火，阴盛于水，火性浮而水性沉。少阴水脏，病见沉脉，则经阳卸事，脏阴司权，死机攸伏，法当急温，宜用四逆。迟则水动寒作，死证蜂生，温之无及矣。

肾水有泻而无补，凡人之死，死于水寒之盛也，仲景《伤寒》，少阴但有泻水补火之法，而无泻火补水之方。其余六经，以及《金匮》杂证，泻火则有之，补水则未有。后世庸愚妄缪，乃有泻火补水之法。俗子腐生，群而效之，著作纷纭，以为天下万世祸。今日遂成海内恶风，江河日下，不可挽也。

上一页：少阴脏病忌汗证三　少阴四

当前页：四逆证四　少阴五

下一页：附子证五　少阴六





* * *



原始资料来源互联网，中医世家网站整理。





附子证五　少阴六 《伤寒悬解》



* * *





附子证五　少阴六




【305】少阴病，身体疼，手足寒，骨节痛，脉沉者，附子汤主之。

少阴水旺，阴凝气滞，故骨节疼痛。土败水侮，四肢失温，故手足寒冷。水寒木陷，生气欲绝，故脉沉细。附子汤，附子温癸水之寒，芍药清乙木之风，参、术、茯苓，培土而泻水也。

【附子汤】八十五　（方【90】）

【90】附子汤

附子炮，去皮，破八片，二枚　茯苓三两　人参二两　白术四两　芍药三两

上五味，以水八升。煮取三升，去滓，温服一升，日三服。

上一页：四逆证四　少阴五

当前页：附子证五　少阴六

下一页：附子证六　少阴七





* * *



原始资料来源互联网，中医世家网站整理。





附子证六　少阴七 《伤寒悬解》



* * *





附子证六　少阴七




【304】少阴病，得之一二日，口中和，其背恶寒者，当灸之，附子汤主之。

一二日中，背恶寒者，督脉之阳衰，太阳寒水之旺。当灸之以温外寒，附子汤以温内寒也。后章口燥咽干者，急下之，此曰口中和，则纯是湿寒，而非燥热，互观自明。

上一页：附子证五　少阴六

当前页：附子证六　少阴七

下一页：咳利谵语证七　少阴八





* * *



原始资料来源互联网，中医世家网站整理。





咳利谵语证七　少阴八 《伤寒悬解》



* * *





咳利谵语证七　少阴八




【284】少阴病，咳而下利，谵语者，被火气劫故也，小便必难，以强责少阴汗也。

少阴寒水之脏，下利则有之，不应谵语，咳而下利，谵语者，此被火气逼劫发汗，耗其心液，阳随汗泄，神明惑乱故也。其小便必难，以少阴阳弱，不宜发汗，火逼劫而强责之，泻其血中温气，湿旺木郁，不能疏泄也。

上一页：附子证六　少阴七

当前页：咳利谵语证七　少阴八

下一页：发汗动血证八　少阴九





* * *



原始资料来源互联网，中医世家网站整理。





发汗动血证八　少阴九 《伤寒悬解》



* * *





发汗动血证八　少阴九




【294】少阴病，但厥无汗，而强发之，必动其血，未知从何道出，或从口鼻，或从目出，是名下厥上竭，为难治。

汗生于血而酿于气，譬之釜水腾沸，气蒸为露也。少阴病，气虚血寒，但有厥逆而无汗，而强发之，必动其血。血之所以不上溢者，气敛之也。气根于水，强发其汗，泻其阳根，卫虚不敛，营血失统，上走七窍。未知从何道而出，或从口鼻，或从目出，是名下厥上竭，最为难治。以阴盛于下，阳盛于上，下之阴盛，故见厥逆，上之阳盛，故见血脱。血中温气，绝根外亡，则阳竭矣。

上一页：咳利谵语证七　少阴八

当前页：发汗动血证八　少阴九

下一页：发汗亡阳证九　少阴十





* * *



原始资料来源互联网，中医世家网站整理。





发汗亡阳证九　少阴十 《伤寒悬解》



* * *





发汗亡阳证九　少阴十




【286】少阴病，脉微，不可发汗，亡阳故也。阳已虚，尺脉弱涩者，复不可下之。

阳虚故脉微，脉微发汗，则阳根亦亡，是以不可发汗。阳气已虚，而尺脉弱涩者，则血中之温气非旺，复不可下之也。

上一页：发汗动血证八　少阴九

当前页：发汗亡阳证九　少阴十

下一页：咽痛吐利证十　少阴十一





* * *



原始资料来源互联网，中医世家网站整理。





咽痛吐利证十　少阴十一 《伤寒悬解》



* * *





咽痛吐利证十　少阴十一




【283】病人脉阴阳俱紧，反汗出者，亡阳也，此属少阴，法当咽痛而复吐利。

阴阳俱紧，阴阳即尺寸也。伤寒之脉，不应有汗，反汗出者，阳亡于外也。则此之脉紧，乃里阴之内盛，非表寒之外束矣。此属少阴，法当咽痛而复吐利，水旺火盛则咽痛，水旺土湿则吐利也。

此提少阴咽痛吐利之纲，下分应之。

上一页：发汗亡阳证九　少阴十

当前页：咽痛吐利证十　少阴十一

下一页：甘草桔梗证十一　少阴十二





* * *



原始资料来源互联网，中医世家网站整理。





甘草桔梗证十一　少阴十二 《伤寒悬解》



* * *





甘草桔梗证十一　少阴十二




【311】少阴病，二三日，咽痛者，可与甘草汤，不差，与桔梗汤。

二三日，初觉咽痛者，可与甘草汤，以少阴水旺，君相皆腾，二火逆冲，是以咽痛，甘草泄热而缓急迫也。不差者，与桔梗汤，甘草泻热而缓急迫，桔梗降逆而开结滞也。

【甘草汤】八十六　（方【93】）

【93】甘草汤

甘草二两

上一味，以水三升，煮取一升半，去滓，温服七合，日二服。

【桔梗汤】八十七　（方【94】）

【94】桔梗汤

桔梗一两　甘草二两

上二味，以水三升，煮取一升，去滓，温分再服。

上一页：咽痛吐利证十　少阴十一

当前页：甘草桔梗证十一　少阴十二

下一页：半夏散证十二　少阴十三





* * *



原始资料来源互联网，中医世家网站整理。





半夏散证十二　少阴十三 《伤寒悬解》



* * *





半夏散证十二　少阴十三




【313】少阴病，咽中痛，半夏散及汤主之。

浊阴上逆，冲击咽喉，因而作痛。半夏、桂枝，降其冲气，甘草缓其急迫也。

【半夏散】八十八　（方【96】）

【96】半夏散

半夏洗　桂枝去皮　甘草炙

上三味，等分，各别捣筛已，合治之。白饮和服方寸匕，日三服。若不能散服者，以水一升，煎七沸，内散两方寸匕，更煮三沸，下火令小冷，少少咽之。半夏有毒，不当散服。

上一页：甘草桔梗证十一　少阴十二

当前页：半夏散证十二　少阴十三

下一页：苦酒汤证十三　少阴十四





* * *



原始资料来源互联网，中医世家网站整理。





苦酒汤证十三　少阴十四 《伤寒悬解》



* * *





苦酒汤证十三　少阴十四




【312】少阴病，咽中伤，生疮，不能语言，声不出者，苦酒汤主之。

寒水下旺，火盛咽伤，故生疮，不能语言。金被火刑，故声不出。苦酒汤，苦酒败结而消肿，半夏降逆而驱浊，鸡子白清肺而发声也。

【苦酒汤】八十九　（方【95】）

【95】苦酒汤

半夏洗，破如枣核，十四枚　鸡子去黄，内上苦酒，着鸡子壳中，一枚

上二味，内半夏，着苦酒中，以鸡子壳置刀环中，安火上，令三沸，去滓。少少含咽之；不瘥，更作三剂。

苦酒即醋也。

上一页：半夏散证十二　少阴十三

当前页：苦酒汤证十三　少阴十四

下一页：猪肤汤证十四　少阴十五





* * *



原始资料来源互联网，中医世家网站整理。





猪肤汤证十四　少阴十五 《伤寒悬解》



* * *





猪肤汤证十四　少阴十五




【310】少阴病，下利咽痛，胸满心烦者，猪肤汤主之。

寒水侮土，肝脾郁陷，而为下利。胆胃俱逆，相火炎升，故咽喉痛肿，胸满心烦。猪肤、白蜜，清金而止痛，润燥而除烦。白粉收泄利而涩滑溏也。

【猪肤汤】九十　（方【92】）

【92】猪肤汤

猪肤一斤

上一味，以水一斗，煮取五升，去滓，加白蜜一升，白粉五合，熬香，和令相得，温，分六服。

猪肤即猪皮，能清热润燥。白粉即铅粉（白粉即铅粉　恐非也，铅粉岂能炒香乎？当为米粉也。），能止泄断利。

上一页：苦酒汤证十三　少阴十四

当前页：猪肤汤证十四　少阴十五

下一页：四逆证十五　少阴十六





* * *



原始资料来源互联网，中医世家网站整理。





四逆证十五　少阴十六 《伤寒悬解》



* * *





四逆证十五　少阴十六




【324】少阴病，饮食入口即吐，心中温温欲吐，复不能吐，始得之，手足寒，脉弦迟者，此胸中实，不可下也，当吐之。若膈上有寒饮，干呕者，不可吐也，急温之，宜四逆汤。方在太阴三（方【14】）。

入口即吐者，新入之饮食，心中温温欲吐，复不能吐者，旧日之痰涎。此先有痰涎在胸，故食入即吐，而宿痰胶滞，故不能吐。温温者，痰阻清道，君火郁遏，浊气翻腾之象也，手足寒者，阳郁不能四达也。阳衰湿旺，是以脉迟。土湿木郁，是以脉弦。此胸中邪实，不可下也，腐败壅塞，法当吐之。若膈上有寒饮，干呕，则土败胃逆，不可吐也，当急温之，宜四逆汤。

上一页：猪肤汤证十四　少阴十五

当前页：四逆证十五　少阴十六

下一页：下利烦渴证十六　少阴十七





* * *



原始资料来源互联网，中医世家网站整理。





下利烦渴证十六　少阴十七 《伤寒悬解》



* * *





下利烦渴证十六　少阴十七




【282】少阴病，欲吐不吐，心烦，但欲寐，五六日，自利而渴者，属少阴也，虚故引水自救，若小便色白者，少阴病形悉具。小便白者，以下焦虚有寒，不能制水，故令色白也。

心火上腾则生烦，肾水下旺故欲寐，五六日，自利而渴者，此属少阴也。利亡津液，于是作渴。津愈亡而阳愈泻，口虽作渴，而实属阳虚，阳虚津亡，故引水自救。若小便色白，则少阴病形悉具矣。小便之白者，以下焦阳虚而有寒，不能制水，故令色白也。制水者土，土郁则克水，湿热郁蒸而小便黄者，土色之下传也，土败阳亡，不能制水，故小便色白。

上一页：四逆证十五　少阴十六

当前页：下利烦渴证十六　少阴十七

下一页：吴茱萸证十七　少阴十八





* * *



原始资料来源互联网，中医世家网站整理。





吴茱萸证十七　少阴十八 《伤寒悬解》



* * *





吴茱萸证十七　少阴十八




【309】少阴病，吐利，手足厥冷，烦躁欲死者，吴茱萸汤主之。方在阳明六十（方【81】）。

吐利厥冷，烦躁欲死，则中气颓败，微阳离根矣。吴茱萸汤，人参、大枣，培土而补中，吴茱萸、生姜、温胃而回阳也。

上一页：下利烦渴证十六　少阴十七

当前页：吴茱萸证十七　少阴十八

下一页：真武汤证十八　少阴十九





* * *



原始资料来源互联网，中医世家网站整理。





真武汤证十八　少阴十九 《伤寒悬解》



* * *





真武汤证十八　少阴十九




【316】少阴病，二三日不已，至四五日，腹疼，小便不利，四肢沉重疼痛，自下利者，此为有水气，其人或咳，或小便利，或不利，或呕者，真武汤主之。

二三日不已，以至四五日，寒水泛滥，土湿木郁，风木贼土，是以腹痛。土湿而木不能泄，故小便不利。湿流关节，淫注四肢，故沉重疼痛。寒水侮土，故自下利。凡此诸证，为土病不能制水，有水气停瘀故也。其人或肺气冲逆而为咳，或木能疏泄而小便利，或土湿木郁而小便不利，或胃气上逆而作呕者，皆缘水气之阻格。真武汤，苓、术，泻水而燥土，生姜止呕而降浊，附子温癸水之寒，芍药清乙木之风也。

〖真武汤〗九十一　（方【39】）

【39】真武汤

茯苓　芍药　生姜切，各三两　白术二两　附子炮，去皮，破八片，一枚

上五味，以水八升，煮取三升，去滓。温服七合，日三服。

若咳者，加五味子半升，细辛一两，干姜一两；若小便利者，去茯苓；若下利者，去芍药，加干姜二两；若呕者，去附子，加生姜，足前为半斤

五味、干姜、细辛，敛肺降逆，所以止咳。茯苓利水之剂，故去茯苓。利缘脾阳

之败，去芍药之泻脾，加干姜以温中。生姜降胃逆而止呕吐也。

上一页：吴茱萸证十七　少阴十八

当前页：真武汤证十八　少阴十九

下一页：呕利汗出证十九　少阴二十





* * *



原始资料来源互联网，中医世家网站整理。





呕利汗出证十九　少阴二十 《伤寒悬解》



* * *





呕利汗出证十九　少阴二十




【325】少阴病，下利，脉微涩，呕而汗出，必数更衣，反少者，当温其上，灸之。

脾陷则为利，利亡血中温气，是以脉涩。胃逆则为呕，阳气升泄，是以汗出。阳气愈升，反则下愈寒而利愈多，必数更衣，乃利少者，是脾阳续复而胃阳欲脱也。当温其上，灸之以回胃阳也。

上一页：真武汤证十八　少阴十九

当前页：呕利汗出证十九　少阴二十

下一页：猪苓证二十　少阴二十一





* * *



原始资料来源互联网，中医世家网站整理。





猪苓证二十　少阴二十一 《伤寒悬解》



* * *





猪苓证二十　少阴二十一




【319】少阴病，下利六七日，咳而呕渴，心烦，不得眠者，猪苓汤主之。方在阳明六十五（方【77】）。

脾陷而为利，胃逆而为呕，肺逆而为咳，火升而为烦渴，阳泄而废卧眠，是皆水泛而土湿故也。宜猪苓汤，二苓、滑、泽、渗己土而泻湿，阿胶滋乙木而润燥也。

上一页：呕利汗出证十九　少阴二十

当前页：猪苓证二十　少阴二十一

下一页：四逆散证二十一　少阴二十二





* * *



原始资料来源互联网，中医世家网站整理。





四逆散证二十一　少阴二十二 《伤寒悬解》



* * *





四逆散证二十一　少阴二十二




【318】少阴病，四逆，其人或咳，或悸，或小便不利，或腹中痛，或泄利下重者，四逆散主之。

寒水侮土，四肢厥逆，其人或肺逆而为咳，或木郁而为悸，或土湿木遏而小便不利，或寒气凝滞而腹中痛，或清气沉陷而泄利下重者，是皆土郁而木贼也。宜四逆散，甘草、枳实，培土而泻滞，柴胡、芍药，疏木而清风也。

〖四逆散〗九十二　（方【100】）

【100】四逆散

甘草炙　枳实破，水渍，炙干　柴胡　芍药

上四味，各十分，捣筛，白饮和服方寸匕，日三服。咳者，加五味子、干姜各五分，并主下利；悸者，加桂枝五分；小便不利者，加茯苓五分；腹中痛者，加附子一枚，炮令坼；泄利下重者，先以水五升，煮薤白三升，煮取三升，去滓，以散三方寸匕，内汤中，煮取一升半，分温再服。

五味、干姜，敛肺而止咳，升陷而止利，缘干姜温中，则陷者自升，逆者自降也。土湿木郁，则为悸动，桂枝疏木而达郁也。茯苓利水。水寒木郁，贼伤脾土，则腹中痛，附子暖水而温寒，荣木而舒肝。薤白散滞而升陷也。

上一页：猪苓证二十　少阴二十一

当前页：四逆散证二十一　少阴二十二

下一页：通脉四逆证二十二　少阴二十三





* * *



原始资料来源互联网，中医世家网站整理。





通脉四逆证二十二　少阴二十三 《伤寒悬解》



* * *





通脉四逆证二十二　少阴二十三




【317】少阴病，下利清谷，里寒外热，手足厥逆，脉微欲绝，身反不恶寒，其人面色赤，或腹痛，或干呕，或咽痛，或利止脉不出者，通脉四逆汤主之。其脉即出者愈。

下利清谷，里寒外热，手足厥逆，脉微欲绝，阴旺阳虚。设见恶寒，则阳败而无生望，若身反不恶寒，其人面见赤色，或风木贼土而腹痛，或浊气上逆而干呕，或滞气冲击而咽痛，或下利虽止而脉微欲绝不出者，是阳弱而气郁也。通脉四逆汤，姜、甘，温中而培土，附子暖下而回阳。服之其脉即出者，是阳回而气达，其病当愈，以其阳微欲绝，而实原未尝绝也。

〖通脉四逆汤〗九十三　（方【99】）　此即四逆汤，而分两不同

【99】通脉四逆汤

甘草炙，二两　干姜三两，强人可四两　附子生，去皮，破八片，大者一枚

上三味，以水三升，煮取一升二合，去滓，分温再服，其脉即出者愈。

面色赤者，加葱九茎；腹中痛者，去葱，加芍药二两；呕者，加生姜二两；咽痛者，去芍药，加桔梗一两；利止脉不出者，去桔梗，加人参二两。病皆与方相应者，乃服之。

阳郁不达则面赤，加葱以达阳气也。芍药泻风木而止腹痛。生姜降浊止呕。桔梗开结滞而利咽喉。人参补阳气以充经脉。

上一页：四逆散证二十一　少阴二十二

当前页：通脉四逆证二十二　少阴二十三

下一页：白通汤证二十三　少阴二十四





* * *



原始资料来源互联网，中医世家网站整理。





白通汤证二十三　少阴二十四 《伤寒悬解》



* * *





白通汤证二十三　少阴二十四




【314】少阴病，下利，白通汤主之。

少阴病，下利，气虚阳陷，则脉绝不出。白通汤，姜、附回阳，葱白达郁，阳回气达，则利止而脉出矣。

〖白通汤〗九十四　（方【97】）

【97】白通汤

葱白四茎　干姜一两　附子生，去皮，破八片，一枚

上三味，以水三升，煮取一升，去滓，分温再服。

上一页：通脉四逆证二十二　少阴二十三

当前页：白通汤证二十三　少阴二十四

下一页：白通猪胆汁证二十四　少阴二十五





* * *



原始资料来源互联网，中医世家网站整理。





白通猪胆汁证二十四　少阴二十五 《伤寒悬解》



* * *





白通猪胆汁证二十四　少阴二十五




【315】少阴病，下利脉微者，与白通汤，利不止，厥逆无脉，干呕烦者，白通加猪胆汁汤主之。服汤脉暴出者死，微续者生。

白通汤原为下利脉微，故以葱白通其脉也。乃下利脉微者，与白通汤而下利不止，厥逆无脉，加以干呕而心烦者，此以阴盛阳格，姜、附不得下达，愈增上热，故下利脉微依然，而呕烦并作。宜白通加猪胆汁汤，人尿、猪胆，清君相而除烦呕，姜、附下行而温水土，葱白上达而通经脉，脉应出矣，而出不宜骤，服汤而脉暴出者，阳根已绝而外脱则死，脉微续者，阳根未断而徐回则生也。

〖白通加猪胆汁汤〗九十五　（方【98】）

【98】白通加猪胆汁汤

葱白四茎　干姜一两　附子生，去皮，破八片，一枚　人尿五合　猪胆汁一合

上五味，以水三升，煮取一升，去滓，内胆汁、人尿，和令相得，分温再服。若无胆，亦可用。

上一页：白通汤证二十三　少阴二十四

当前页：白通猪胆汁证二十四　少阴二十五

下一页：桃花汤证二十五　少阴二十六





* * *



原始资料来源互联网，中医世家网站整理。





桃花汤证二十五　少阴二十六 《伤寒悬解》



* * *





桃花汤证二十五　少阴二十六




【307】少阴病，二三日至四五日，腹痛，小便不利，下利不止，便脓血者，桃花汤主之。

二三日以至四五日，水寒土湿，愈久愈盛，脾陷肝郁，二气逼迫，是以腹痛。木郁不能行水，故小便不利。木愈郁而愈泄，水道不通，则谷道不敛，故下利不止。木郁血陷，寒湿腐败，风木摧剥，故便脓血。桃花汤，粳米补土而泻湿，干姜温中而驱寒，石脂敛肠而固脱也。

〖桃花汤〗九十六　（方【91】）

【91】桃花汤

赤石脂一斤，一半全用，一半筛末　干姜一两　粳米一升

上三味，以水七升，煮米令熟，去滓。温服七合，内赤石脂末方寸匕，日三服。若一服愈，余勿服。

上一页：白通猪胆汁证二十四　少阴二十五

当前页：桃花汤证二十五　少阴二十六

下一页：桃花汤证二十六　少阴二十七





* * *



原始资料来源互联网，中医世家网站整理。





桃花汤证二十六　少阴二十七 《伤寒悬解》



* * *





桃花汤证二十六　少阴二十七




【306】少阴病，下利便脓血者，桃花汤主之。

少阴水脏，下利而便脓血，总是湿寒，万无湿热之理，桃花汤实为主方，不可易也。

上一页：桃花汤证二十五　少阴二十六

当前页：桃花汤证二十六　少阴二十七

下一页：下利脓血证二十七　少阴二十八





* * *



原始资料来源互联网，中医世家网站整理。





下利脓血证二十七　少阴二十八 《伤寒悬解》



* * *





下利脓血证二十七　少阴二十八




【308】少阴病，下利便脓血者，可刺。

《灵枢·脉度》：盛者泻之，虚者饮药以补之。桃花汤之治便脓血之虚者也，若稍盛而生热者，可刺经穴以泻之。

上一页：桃花汤证二十六　少阴二十七

当前页：下利脓血证二十七　少阴二十八

下一页：身热便血证二十八　少阴二十九





* * *



原始资料来源互联网，中医世家网站整理。





身热便血证二十八　少阴二十九 《伤寒悬解》



* * *





身热便血证二十八　少阴二十九




【293】少阴病，八九日，一身手足尽热者，以热在膀胱，必便血也。

少阴与太阳为表里，八九日，一身手足尽热者，以热在膀胱。膀胱，太阳之经，为诸阳主气，总统皮毛，故腑热一身俱热，是必病便血。《素问·五脏别论》：五脏者，藏精气而不泄，六腑者，传化物而不藏。肾，脏也，膀胱，腑也，肾温则阳气秘藏而血不流溢，肾寒则脏中之阳散于膀胱之腑，腑热，故血海不秘，随膀胱而输泄，必便血也。

癸水上升，而化丁火，故少阴水火同经，而独以君火主令。水升而化火，则癸水不寒。丙火下降，而化壬水，故太阳水火同气，而独以寒水司权。火降而化水，则丙火不热。病则癸水不化丁火，故少阴肾善于病寒，丙火不化壬水，故太阳膀胱善于病热，此其中有甲乙之木邪焉。肝以风木而主疏泄，胆以相火而主秘藏，肾之温暖而蛰封者，相火之秘藏也，膀胱之清凉而通利者，风木之疏泄也。病而风木不能疏泄，故水道不通，相火不能秘藏，故膀胱有热。

足少阳自头走足，病则上逆，手少阳自手走头，病则下陷。膀胱之热者，手少阳三焦之相火离肾脏而泄于膀胱，一身手足之热者，足少阳胆经之相火离肾脏而泻于肢体也。肝木藏血，而其性疏泄，木陷于水，疏泄不行，怒而生风，愈欲疏泄。泄而不畅，其轻则为水淋，其重则为血淋。淋血之家，痛涩而频数者，风木强泄而不畅也。便血之证，热在膀胱，而肾脏则寒。盖肾寒不能生木，而后木郁而生风，风性善泄，愈泄而愈陷，愈陷而愈泄，故血不上行，而病下脱。其胆火之逆于肢体者，风木之疏泄也，其三焦之泄于膀胱者，风木之郁陷也。

上一页：下利脓血证二十七　少阴二十八

当前页：身热便血证二十八　少阴二十九

下一页：少阴亡阳死证一　少阴三十





* * *



原始资料来源互联网，中医世家网站整理。





少阴亡阳死证一　少阴三十 《伤寒悬解》



* * *





少阴亡阳死证一　少阴三十




【300】少阴病，脉微沉细，但欲卧，汗出不烦，自欲吐，至五六日，自利，复烦躁不得卧寐者，死。

脉微沉细，但欲卧者，水旺而阴盛也。汗出，自欲吐者，火泄而阳升也。微阳上越，而根本未拔，是以不烦。至五六日，寒水愈旺，下见自利，复烦不得卧寐，则阳根脱泄，必死无救也。

上一页：身热便血证二十八　少阴二十九

当前页：少阴亡阳死证一　少阴三十

下一页：死证二　少阴三十一





* * *



原始资料来源互联网，中医世家网站整理。





死证二　少阴三十一 《伤寒悬解》



* * *





死证二　少阴三十一




【296】少阴病，吐利烦躁，四逆者，死。

吐利烦躁，则微阳飞走，本根欲断。倘其四末阳回，犹有生望，再加四肢厥逆，死不可医也。

上一页：少阴亡阳死证一　少阴三十

当前页：死证二　少阴三十一

下一页：死证三　少阴三十二





* * *



原始资料来源互联网，中医世家网站整理。





死证三　少阴三十二 《伤寒悬解》



* * *





死证三　少阴三十二




【298】少阴病，四逆，恶寒而身蜷，脉不至，不烦而躁者，死。

四逆，恶寒而身蜷，阴盛极矣，脉又不至，则阳气已绝，如是则不烦而躁者，亦死。盖阳升则烦，阳脱则躁，阳中之阳已亡，是以不烦，阴中之阳欲脱，是以躁也。

阴气者，静则神藏，躁则消亡。《素问》语。盖神发于阳而根藏于阴，精者，神之宅也，水冷精寒，阳根欲脱，神魂失藏，是以反静而为躁也。

上一页：死证二　少阴三十一

当前页：死证三　少阴三十二

下一页：死证四　少阴三十三





* * *



原始资料来源互联网，中医世家网站整理。





死证四　少阴三十三 《伤寒悬解》



* * *





死证四　少阴三十三




【295】少阴病，恶寒身蜷而利，手足逆冷者，不治。

恶寒身蜷，加以下利，则阳有日断之忧，兼之手足逆冷，则阳无来复之望，不可治也。

上一页：死证三　少阴三十二

当前页：死证四　少阴三十三

下一页：死证五　少阴三十四





* * *



原始资料来源互联网，中医世家网站整理。





死证五　少阴三十四 《伤寒悬解》



* * *





死证五　少阴三十四




【297】少阴病，下利止而头眩，时时自冒者，死。

下利止而眩冒者，阳根下绝，欲从上脱，是以死也。

上一页：死证四　少阴三十三

当前页：死证五　少阴三十四

下一页：死证六　少阴三十五





* * *



原始资料来源互联网，中医世家网站整理。





死证六　少阴三十五 《伤寒悬解》



* * *





死证六　少阴三十五




【299】少阴病，六七日，息高者，死。

《难经》：呼出心与肺，吸入肾与肝。六七日后，水旺寒深而见息高，是有心肺之呼出而无肾肝之吸入，阳根下绝，升而不降，脱离非久，必主死也。

上一页：死证五　少阴三十四

当前页：死证六　少阴三十五

下一页：少阴阳回不死证一　少阴三十六





* * *



原始资料来源互联网，中医世家网站整理。





少阴阳回不死证一　少阴三十六 《伤寒悬解》



* * *





少阴阳回不死证一　少阴三十六




【292】少阴病，吐利，手足不厥冷，反发热者，不死。脉不至者，灸少阴七壮。

吐利并作，脾胃俱败，而手足不逆冷，则中气未绝，反发热者，微阳欲复也，是以不死。若脉不至者，灸少阴经穴七壮，以助阳气，其脉必至，以其阳已回也。七为阳数，故灸七壮。

上一页：死证六　少阴三十五

当前页：少阴阳回不死证一　少阴三十六

下一页：阳回证二　少阴三十七





* * *



原始资料来源互联网，中医世家网站整理。





阳回证二　少阴三十七 《伤寒悬解》



* * *





阳回证二　少阴三十七




【289】少阴病，恶寒而蜷，时自烦，欲去衣被者，可治。

自烦而去衣被，阳气之复也，是以可治。

上一页：少阴阳回不死证一　少阴三十六

当前页：阳回证二　少阴三十七

下一页：阳回证三　少阴三十八





* * *



原始资料来源互联网，中医世家网站整理。





阳回证三　少阴三十八 《伤寒悬解》



* * *





阳回证三　少阴三十八




【288】少阴病，下利，若利自止，恶寒而蜷卧，手足温者，可治。

下利自止，则脏寒已差，恶寒蜷卧，则经阳未复，而手足温者，是中气未绝，四末阳回之象，故可治。

上一页：阳回证二　少阴三十七

当前页：阳回证三　少阴三十八

下一页：阳回证四　少阴三十九





* * *



原始资料来源互联网，中医世家网站整理。





阳回证四　少阴三十九 《伤寒悬解》



* * *





阳回证四　少阴三十九




【287】少阴病，脉紧，至七八日，自下利，脉暴微，手足反温，脉紧反去者，为欲解也，虽烦下利，必自愈。

寒盛则脉紧，至七八日而自下利，则脏寒日甚矣。而脉忽暴微，手足反温，脉紧反去者，此为阳复而欲解也。虽烦而下利，必当自愈。微者，紧之反，缓之始也。白通汤证之脉，是阳绝之微，此是阳欲复之微也。

上一页：阳回证三　少阴三十八

当前页：阳回证四　少阴三十九

下一页：土盛水负证一　少阴四十





* * *



原始资料来源互联网，中医世家网站整理。





土盛水负证一　少阴四十 《伤寒悬解》



* * *





土盛水负证一　少阴四十




【362】少阴负趺阳者，为顺也。

少阴，肾脉也，趺阳，胃脉也，足阳明胃之经，自头走足，行于趺上，动脉曰冲阳，故仲景名为趺阳。土本克水，而水盛反侮土。凡病则水胜而土负，至于伤寒少阴脏证，更无土胜水负之理。土胜则生，水胜则死，少阴之死，皆死于水胜而土负，故少阴肾水，必负于趺阳胃土，乃为顺也。少阴水负而趺阳土胜者，阳明承气证是也。此下列阳明土胜水负四证，以明少阴负趺阳为顺之义。

阳贵阴贱，古训昭载，而后世庸愚，乃开补水之门，以祸天下。代有粗工下士，祖述其说。自宋元以来，讫于今日，群儿谬妄，邪说纷纭，方书数百千部，其于先圣至理，绝无略解一字者，此天下后世，亿万苍生，一大害也！每检医方，辄为怒发！口众我寡，但积悲叹耳。

上一页：阳回证四　少阴三十九

当前页：土盛水负证一　少阴四十

下一页：土胜水负黄连阿胶证二　少阴四十一





* * *



原始资料来源互联网，中医世家网站整理。





土胜水负黄连阿胶证二　少阴四十一 《伤寒悬解》



* * *





土胜水负黄连阿胶证二　少阴四十一




【303】少阴病，得之二三日以上，心中烦。不得卧，黄连阿胶汤主之。

少阴病，但欲卧也，得之二三日以上，心中烦，不得卧者，燥土克水，而烁心液也。心之液，水之根也，液耗水涸，精不藏神，故心烦，不得卧寐。黄连阿胶汤，黄连、芩、芍，清君火而除烦热，阿胶、鸡子黄，补脾精而滋燥土也。

少阴水脏，在阳明则燥土克水，是为不足，在少阴则寒水侮土，是为有余。有余则但欲寐，本篇之首章是也，不足则不得卧，阳明篇时有微热，喘冒不得卧是也。阳动阴静，异同天渊，少阴癸水之脏，无二三日前方病湿寒，二三日后忽转阳明，遽变燥热之理，此盖阳明腑病之伤及少阴，非少阴之自病也。阳明之燥，未伤肾阴，自是阳明病，伤及肾阴，则阳明益盛而少阴益亏。亏而不已，倏就枯竭，便成死证，故阳明病不必急，而阳明伤及少阴，则莫急于此矣。是以急下三证，既列阳明，并入少阴之篇。此章是承气之初证，勿容急下，以下三章，则如救焚毁，不得不急矣。

〖黄连阿胶汤〗九十七　（方【89】）

【89】黄连阿胶汤

黄连四两　黄芩二两　芍药二两　鸡子黄二枚　阿胶三两

上五味，以水六升，先煮三物，取二升，去滓；内胶烊尽，小冷；内鸡子黄，搅令相得。温服七合，日三服。

上一页：土盛水负证一　少阴四十

当前页：土胜水负黄连阿胶证二　少阴四十一

下一页：土胜水负大承气证三　少阴四十二





* * *



原始资料来源互联网，中医世家网站整理。





土胜水负大承气证三　少阴四十二 《伤寒悬解》



* * *





土胜水负大承气证三　少阴四十二




【320】少阴病，得之二三日，口燥咽干者，急下之，宜大承气汤。方在阳明二十一（方【75】）。

少阴之经，循喉咙而挟舌本，燥土克水，阴液枯焦，故口燥咽干。肾水被烁，故当急下。此与阳明发热汗多章义同。

此下三章，皆少阴负趺阳之太过者。少阴固宜负趺阳，而负之太过，则肾水涸竭，亦必至死，故急下阳明，以救少阴。少阴三承气证，即是阳明急下三证，以其伤在少阴，故又列之少阴篇中，实非少阴之本病也。

上一页：土胜水负黄连阿胶证二　少阴四十一

当前页：土胜水负大承气证三　少阴四十二

下一页：土胜水负大承气证四　少阴四十三





* * *



原始资料来源互联网，中医世家网站整理。





土胜水负大承气证四　少阴四十三 《伤寒悬解》



* * *





土胜水负大承气证四　少阴四十三




【321】少阴病，自利清水，色纯青，心下必痛，口干燥者，急下之，宜大承气汤。方在阳明二十一（方【75】）。

肝主疏泄，故见自利。青为木色。厥阴之经，布胁肋而贯膈，脉循心下，经脉燥急，故痛作焉。厥阴之经，循喉咙而环唇，风动津耗，故口干燥。燥土克水，水涸则木枯，木枯则风动，肾水愈消，更当急下。此与阳明目中不了了章义同。

上一页：土胜水负大承气证三　少阴四十二

当前页：土胜水负大承气证四　少阴四十三

下一页：土胜水负大承气证五　少阴四十四





* * *



原始资料来源互联网，中医世家网站整理。





土胜水负大承气证五　少阴四十四 《伤寒悬解》



* * *





土胜水负大承气证五　少阴四十四




【322】少阴病，六七日，腹胀，不大便者，急下之，宜大承气汤。方在阳明二十一（方【75】）。

脾病则陷，陷则脐以下胀，胃病则逆，逆则脐以上胀。太阴之腹胀，则湿盛而便利，阳明之腹胀，则燥盛而便结，腹胀而不大便，是阳明燥盛而烁脾阴也。燥土克水，水涸而脾精枯槁，戊己合邪，以临残阴，水愈不支，更当急下。此与阳明发汗不解，腹满痛章义同。

急下之三证，三阴俱伤，非第少阴，而悉属之少阴者，《素问·上古天真论》：肾者主水，受五脏六腑之精而藏之，肾水者，脏阴之根本也，故五脏亡阴之证，皆属之少阴。

上一页：土胜水负大承气证四　少阴四十三

当前页：土胜水负大承气证五　少阴四十四

下一页：少阴中风欲愈一　少阴四十五





* * *



原始资料来源互联网，中医世家网站整理。





少阴中风欲愈一　少阴四十五 《伤寒悬解》



* * *





少阴中风欲愈一　少阴四十五




【290】少阴中风，脉阳微阴浮，为欲愈。

太阳中风，而传少阴，是谓少阴中风。微者紧之反，浮者沉之反，寸微尺浮，是沉紧已去，阴退阳复之象，故为愈兆。

上一页：土胜水负大承气证五　少阴四十四

当前页：少阴中风欲愈一　少阴四十五

下一页：少阴解期一　少阴四十六





* * *



原始资料来源互联网，中医世家网站整理。





少阴解期一　少阴四十六 《伤寒悬解》



* * *





少阴解期一　少阴四十六




【291】少阴病，欲解时，从子至寅上。

子、丑、寅，少阴得令之时，故解于此。

上一页：少阴中风欲愈一　少阴四十五

当前页：少阴解期一　少阴四十六

下一页：厥阴脏病





* * *



原始资料来源互联网，中医世家网站整理。





厥阴脏病 《伤寒悬解》



* * *





厥阴脏病




厥阴以风木主令，胎于癸水，而孕丁火，协子气则上热，秉母气则下寒。子胜则热，母胜则厥，热为人关，厥为鬼门。胜负往来之间，中气存亡，于此攸判。热胜则火旺而土生，厥胜则水旺而土死，人鬼之分，由是定矣。

然土之所恃者，火也，土虚则君火不能胜水，土之所克者，水也，火衰而寒水遂得侮土。少阴之病，趺阳操其胜势，而多负于寒水，厥阴之病，趺阳处其败地，而水木合邪，凌侮弱土，焉有不负之理乎。是以厥逆吐利之条，较之少阴更甚，是皆趺阳之败也。

其利多于吐者，缘五行之相克，各从其类。胆胃皆阳也，阳主下降，以胆木而克胃土，气逆而不降，故少阳、阳明之病，则呕多而利少，肝脾皆阴也，阴主上升，以肝木而克脾土，气陷而不升，故厥阴、太阴之病，则呕少而利多。土主受盛，而木主疏泄，胃本不呕，有胆木以克之，则上呕，脾本不利，有肝木以泻之，则下利，呕利者，虽脾胃之病，而实肝胆之邪也。

顾厥阴阴极之脏，阴极则阳生，挟母气之寒以贼土者，厥阴也，孕子气之热以生土者，亦厥阴也。水木侵凌，土崩阳败，忽而一线萤光，温存中气，中气一苏，煦濡长养，渐而阳和四布，上下升沉，手足温生，呕利皆止。出寒谷而登春台，亦厥阴之功也。厥阴之于趺阳，或为罪魁，或为功首，以其阴阳胜负之无常也。《素问·本病论》：治五脏者，半死半生也，其厥阴之谓与！

上一页：少阴解期一　少阴四十六

当前页：厥阴脏病

下一页：提纲　一章





* * *



原始资料来源互联网，中医世家网站整理。





提纲　一章 《伤寒悬解》



* * *





提纲　一章




厥阴脏气，自下上行，病则怒气郁升，心受其害，于是冲心疼热之证作，胃被其贼，于是吐蛔不食之病生。升令不遂，风木遏陷，于是脾蒙其虐，而泄利不止。其消渴疼热者，上热也，是阳复发热之根，下利不止者，下寒也，是阴盛发厥之本。只此数证，而厥阴之病皆备矣。

厥阴、少阳之经，同布于胁肋，少阳之病在经，故有胸胁之证，厥阴之病在脏，故有吐利之邪。吐为胃病，设吐之则胃气更伤，当吐逆而莫禁，利为脾病，故下之则脾气更败，乃洞泄而不止也。

上一页：厥阴脏病

当前页：提纲　一章

下一页：厥阴经提纲一　厥阴一





* * *



原始资料来源互联网，中医世家网站整理。





厥阴经提纲一　厥阴一 《伤寒悬解》



* * *





厥阴经提纲一　厥阴一




【326】厥阴之为病，消渴，气上冲心，心中疼热，饥而不欲食，食则吐蛔，下之利不止。

厥阴，肝之经也。厥阴之经，以风木而孕君火，肝藏血，心藏液，病则风动火郁，血液伤耗，而合邪刑金，肺津枯燥，于是消渴生焉。肝心子母之脏，气本相通，病则木气不舒，郁勃冲击，故气上冲心，心中疼热也。木郁克土，脾陷则胃逆，故饥而不欲食也。庚桑子：木郁则为蠹，蛔者，木气所化，木盛土虚，胃中寒冷，不能安蛔，食不下消，胃气愈逆，是以吐蛔。下伤脾气，土陷木遏，郁而生风，疏泄不藏，故下利不止。

上一页：提纲　一章

当前页：厥阴经提纲一　厥阴一

下一页：厥阴脏病乌梅丸证一　厥阴二





* * *



原始资料来源互联网，中医世家网站整理。





厥阴脏病乌梅丸证一　厥阴二 《伤寒悬解》



* * *





厥阴脏病乌梅丸证一　厥阴二




【338】伤寒，脉微而厥，至七八日，肤冷，其人躁无暂安时者，此为脏厥，非为蛔厥也。蛔厥者，其人当吐蛔，令病者静，而复时烦，此为脏寒，蛔上入其膈，故烦，须臾复止，得食而呕，又烦者，蛔闻食臭出，其人当自吐蛔，蛔厥者，乌梅丸主之。

伤寒，脉微而见厥逆，七八日，皮肤寒冷，其人躁扰，无暂安时者，此为脏厥。脏厥者，藏寒发厥，阳根欲脱，故生躁乱，非为蛔厥也。蛔厥者，内有蛔虫而厥，其人必当吐蛔。蛔虫在内，令病者有时静，而复有时烦也。所以然者，此因藏寒不能安蛔，蛔虫避寒就温，上入其膈，故烦。蛔虫得温而安，须臾复止。及其得食，胃寒不能消纳，气逆作呕，冲动蛔虫，蛔虫扰乱不安，是以又烦。蛔闻食气而上，随胃气之呕逆而出，故其人当自吐蛔。吐蛔而发厥，是为蛔厥。乌梅丸，乌梅、姜、辛，杀蛔止呕而降气冲，人参、桂、归，补中疏木而润风燥，椒、附，暖水而温下寒，连、柏，泻火而清上热也。

〖乌梅丸〗九十八　（方【101】）　又主久利方

【101】乌梅丸

乌梅三百枚　细辛六两　干姜十两　黄连十六两　当归四两　附子炮，去皮，六两　蜀椒出汗，四两　桂枝去皮，六两　人参六两　黄柏六两

上十味，异捣筛，合治之。以苦酒渍乌梅一宿，去核，蒸之五斗米下，饭熟捣成泥，和药令相得。内臼中，与蜜杵二千下，丸如梧桐子大。先食饮服十丸，日三服，稍加至二十丸。禁生冷、滑物、臭食等。

上一页：厥阴经提纲一　厥阴一

当前页：厥阴脏病乌梅丸证一　厥阴二

下一页：手足厥冷证二　厥阴三





* * *



原始资料来源互联网，中医世家网站整理。





手足厥冷证二　厥阴三 《伤寒悬解》



* * *





手足厥冷证二　厥阴三




【337】凡厥者，阴阳不相顺接，便为厥，厥者，手足逆冷是也。

【330】诸四逆厥者，不可下之。虚家亦然。

平人阳降而交阴，阴升而交阳，两相顺接，乃不厥冷。阳上而不下，阴下而不上，不相顺接，则生逆冷。不顺而逆，故曰厥逆。足三阳以下行为顺，足三阴以上行为顺，顺行则接，逆行则阴阳离析，两不相接。其所以逆行而不接者，中气之不运也。足之三阳，随阳明而下降，足之三阴，随太阴而上升，中气转运，胃降脾升，则阴阳顺接，中气不运，胃逆脾陷，此阴阳不接之原也。中气之所以不转运者，阴盛而阳虚也。四肢秉气于脾胃，脾胃阳旺，行气于四肢，则四肢暖而手足温，所谓阳盛而四肢实也。《素问》语。缘土旺于四季，故阳受气于四末，《素问》语。四末温暖，是之谓顺。水盛火负，阳虚土败，脾胃寒湿，不能温养四肢，是以厥冷。四肢，阳盛之地，而阴反居之，变温而为冷，是反顺而为逆也，因名厥逆。厥逆之家，木郁火动则发热，木火未盛而寒水方旺，则为厥。诸四逆厥者，是其阴气方盛，阳气未复之时，故不可下。凡虚损之家，阳衰阴旺，证亦同此，不可下也。

上一页：厥阴脏病乌梅丸证一　厥阴二

当前页：手足厥冷证二　厥阴三

下一页：厥热胜复证三　厥阴四





* * *



原始资料来源互联网，中医世家网站整理。





厥热胜复证三　厥阴四 《伤寒悬解》



* * *





厥热胜复证三　厥阴四




【335】伤寒一二日，以至四五日而厥者，必发热，前热者后必厥，厥深者热亦深，厥微者热亦微。厥应下之，而反发汗者，必口伤烂赤。

伤寒一二日，以至四五日而见厥者，此后必发热。既已发热，则此后必又厥。前之厥深者，后之热亦深，前之厥微者，后之热赤微。盖前之阴盛而为厥，后必阳复而发热，阴阳之胜复不偏，则厥热之浅深相等也。阳胜而热则病退，阴胜而厥则病进，是热本吉兆，然不可太过。厥将终而热将作，应当下之，以救营血而息肝风，而反发汗者，亡其血液，风动火炎，必口伤烂赤。

上章诸四逆厥者，不可下之，此曰厥应下之者，以其将发热也。缘今之厥深者，后之热亦必深，俟其热盛亡阴，所丧多矣。于其热未发时，应当下之，使阳与阴平，则热可不作，热去则厥亦不来，是至善之法也。不然，热来则伤肾肝之阴，厥来又伤心肺之阳，厥热之胜复不已，则正气之损伤为重，养虎贻患，非计之得者也。

上一页：手足厥冷证二　厥阴三

当前页：厥热胜复证三　厥阴四

下一页：厥热胜复证四　厥阴五





* * *



原始资料来源互联网，中医世家网站整理。





厥热胜复证四　厥阴五 《伤寒悬解》



* * *





厥热胜复证四　厥阴五




【336】伤寒厥五日，热亦五日，设六日当复厥，不厥者自愈。厥终不过五日，以热五日，故知自愈。

阴胜而厥者五日，阳复而热者亦五日，设至六日，则阴当又胜而复厥。阴胜则病进，复厥者，病必不愈，若不厥者，则阴不偏胜，必自愈也。盖天地之数，五日一候，则气化为之一变，是以阴胜而厥，终不过乎五日。阴胜而阳不能复，则病不愈，以阳复而热者，亦是五日，阴不偏胜，而阳不偏负，故知自愈。

上一页：厥热胜复证三　厥阴四

当前页：厥热胜复证四　厥阴五

下一页：厥多热少证五　厥阴六





* * *



原始资料来源互联网，中医世家网站整理。





厥多热少证五　厥阴六 《伤寒悬解》



* * *





厥多热少证五　厥阴六




【342】伤寒厥四日，热反三日，复厥五日，其病为进。寒多热少，阳气退，故为进也。

阴胜而厥者四日，阳复而热者反止三日，复阴胜而厥者又是五日，则其病为进，不能自愈。以寒多而热少，阳气退败，故为病进也。

上一页：厥热胜复证四　厥阴五

当前页：厥多热少证五　厥阴六

下一页：厥少热多证六　厥阴七





* * *



原始资料来源互联网，中医世家网站整理。





厥少热多证六　厥阴七 《伤寒悬解》



* * *





厥少热多证六　厥阴七




【341】伤寒发热四日，厥反三日，复热四日，厥少热多，其病当愈。四日至七日，热不除者，必便脓血。

阳胜而发热四日，阴复而厥者反止三日，复阳胜而发热者又是四日，厥少而热多，其病当愈。然热不宜太胜，四日至七日，而热不除者，积热伤阴，必便脓血也。

上一页：厥多热少证五　厥阴六

当前页：厥少热多证六　厥阴七

下一页：热胜便血证七　厥阴八





* * *



原始资料来源互联网，中医世家网站整理。





热胜便血证七　厥阴八 《伤寒悬解》



* * *





热胜便血证七　厥阴八




【339】伤寒，热少，厥微，指头寒，默默不欲食，烦躁数日，小便利，色白者，此热除也，欲得食，其病为愈。若厥而呕，胸胁烦满者，其后必便血。

热少者，阳将退也。厥微指寒者，阴欲复也。默默不欲食而烦躁者，阳未全退，阴未全复也。追至数日，小便利而色白者，是阳退阴复而热除也。热除则默默不欲食者，必欲得食，其病为愈也。若厥逆而呕吐，胸胁烦满者，则热未尝除，其后必便血。盖阳外而阴内，平人阴阳相交，故外而偏热而内不偏寒。病而阴胜，则格阳于外，内寒而外热，病而阳胜，则关阴于外，内热而外寒。此之厥微指寒者，阴气内复，故渐自外退也。而阴未全复，阳气犹旺，故不食而烦躁。追至便利色白，则热除烦退，而病愈矣。若厥而不微，是阴未内复，而兼之呕吐，胸膈烦满者，是胆木刑胃，胃气冲逆，必不能食，较之默默不食而烦躁者，其病颇剧。甲木逆行，则相火升炎，内热不除。肝胆同司营血，营血欲静而风火不息，金水失其收藏，木火行其疏泄，其后必便血也。

上一页：厥少热多证六　厥阴七

当前页：热胜便血证七　厥阴八

下一页：彻热除中证八　厥阴九





* * *



原始资料来源互联网，中医世家网站整理。





彻热除中证八　厥阴九 《伤寒悬解》



* * *





彻热除中证八　厥阴九




【333】伤寒脉迟，六七日，而反与黄芩汤彻其热，脉迟为寒，今与黄芩汤复除其热，腹中应冷，当不能食，今反能食，此名除中，必死。

伤寒脉迟，是阳虚之证，六七日间，阴气愈旺，乃见其外热，而反与黄芩汤，以彻其热。脉迟为内寒，今与黄芩汤复除其热，腹中应冷，当不能食，今反能食，此名除中，以寒凉败其中气，中气除根，而居膈上。虽暂时能食，顷则上脱，必主死也。

上一页：热胜便血证七　厥阴八

当前页：彻热除中证八　厥阴九

下一页：热胜痈脓证九　厥阴十





* * *



原始资料来源互联网，中医世家网站整理。





热胜痈脓证九　厥阴十 《伤寒悬解》



* * *





热胜痈脓证九　厥阴十




【332】伤寒，始发热六日，厥反九日而利。凡厥利者，当不能食，今反能食者，恐为除中。食以索饼，不发热者，知胃气尚在，必愈。恐暴热来出而复去也，后三日脉之，其热续在者，期之旦日夜半愈。所以然者，本发热六日，厥反九日，复发热三日，并前六日，亦为九日，与厥相应，故期之旦日夜半愈。后三日脉之，而脉数，其热不罢者，此为热气有余，必发痈脓也。

始发热六日，厥反九日，而兼下利。凡厥而下利者，土亏阳败，当不能食，今反能食者，恐为除中。及食以索饼，而不发暴热者，知胃气尚在，非除中也，其病必愈，盖阴盛而病厥利，而一见能食，必是阳复而发热。阳复之热，续在而不去，除中之热，暴来而暴去，恐厥后暴热之来，自内出外，不久复去，便成除中。追至后三日脉之，其热续在而不去者，期之旦日夜半必愈。所以然者，始本热六日，厥反九日，今复发热三日，并前发热之六日，亦为九日，与厥之日期相应，厥热相平，彼此不偏，故期之旦日夜半愈也。然热不可太过，三日之后，其热渐除，乃可全愈，若后三日脉之，而脉犹见数，其热不罢者，此为热气有余，必郁蒸血肉，而发痈脓也。

上一页：彻热除中证八　厥阴九

当前页：热胜痈脓证九　厥阴十

下一页：厥胜下利证十　厥阴十一





* * *



原始资料来源互联网，中医世家网站整理。





厥胜下利证十　厥阴十一 《伤寒悬解》



* * *





厥胜下利证十　厥阴十一




【331】伤寒，先厥，后发热，而下利者，必自止，见厥复利。

厥而下利，是阴盛也。若先厥利，而后见发热，则阳进阴退，利必自止。若再见厥逆，则阴进阳退，当复利也。

上一页：热胜痈脓证九　厥阴十

当前页：厥胜下利证十　厥阴十一

下一页：热胜喉痹证十一　厥阴十二





* * *



原始资料来源互联网，中医世家网站整理。





热胜喉痹证十一　厥阴十二 《伤寒悬解》



* * *





热胜喉痹证十一　厥阴十二




【334】伤寒，先厥，后发热，下利必自止，而反汗出，咽中痛者，其喉为痹。

先厥后热，利必自止。然热不可过，发热利止，而反汗出，咽痛者，是热气上蒸皮毛，而冲咽喉，其喉当痹塞也。

上一页：厥胜下利证十　厥阴十一

当前页：热胜喉痹证十一　厥阴十二

下一页：热胜便脓证十二　厥阴十三





* * *



原始资料来源互联网，中医世家网站整理。





热胜便脓证十二　厥阴十三 《伤寒悬解》



* * *





热胜便脓证十二　厥阴十三




【334】发热无汗，而利必自止，若不止，必便脓血，便脓血者，其喉不痹。

发热无汗，是阳不外蒸，里气温暖，利必自止。若其不止，则内蒸营阴，必便脓血。便脓血者，热邪下行，其喉不痹也。

上一页：热胜喉痹证十一　厥阴十二

当前页：热胜便脓证十二　厥阴十三

下一页：脉促发厥证十三　厥阴十四





* * *



原始资料来源互联网，中医世家网站整理。





脉促发厥证十三　厥阴十四 《伤寒悬解》



* * *





脉促发厥证十三　厥阴十四




【349】伤寒，脉促，手足厥逆者，可灸之。

阳为阴格，不得下达，故脉见促象。阴盛中寒，四肢失温，故手足厥逆。宜灸之，以助阳胜阴也。

上一页：热胜便脓证十二　厥阴十三

当前页：脉促发厥证十三　厥阴十四

下一页：当归四逆证十四　厥阴十五





* * *



原始资料来源互联网，中医世家网站整理。





当归四逆证十四　厥阴十五 《伤寒悬解》



* * *





当归四逆证十四　厥阴十五




【351】手足厥寒，脉细欲绝者，当归四逆汤主之。

【352】若其人内有久寒者，当归四逆加吴茱萸生姜汤主之。

肝司营血，流经络而注肢节，厥阴之温气亏败，营血寒涩，不能暖肢节而充经络，故手足厥寒，脉细欲绝。当归四逆汤，甘草、大枣，补脾精以荣肝，当归、芍药，养营血而复脉，桂、辛、通草，温行经络之寒涩也。若其人内有陈久积寒者，则厥逆脉细之原，不在经络而在脏腑，当归四逆加吴茱萸生姜汤，吴茱萸、生姜，温寒凝而行阴滞也。

〖当归四逆汤〗九十九　（方【102】）

【102】当归四逆汤

当归三两　桂枝去皮，三两　芍药三两　细辛三两　甘草炙，二两　通草二两　大枣擘，二十五枚，一法，十二枚

上七味，以水八升，煮取三升，去滓，温服一升，日三服。

〖当归四逆加吴茱萸生姜汤〗一百　（方【103】）

【103】当归四逆加吴茱萸生姜汤

当归三两　芍药三两　甘草炙，二两　通草二两　桂枝去皮，三两　细辛三两　生姜切，半斤　吴茱萸二升　大枣擘，二十五枚

上九味，以水六升，清酒六升和，煮取五升，去滓，温分五服。（一方，酒水各四升。）

上一页：脉促发厥证十三　厥阴十四

当前页：当归四逆证十四　厥阴十五

下一页：瓜蒂散证十五　厥阴十六





* * *



原始资料来源互联网，中医世家网站整理。





瓜蒂散证十五　厥阴十六 《伤寒悬解》



* * *





瓜蒂散证十五　厥阴十六




【355】病人手足厥冷，脉乍紧者，邪结在胸中，心下满而烦，饥不能食者，病在胸中，当须吐之，宜瓜蒂散。方在太阳百三十二（方【67】）。

病人手足厥冷，而脉乍紧者，或觉邪结在胸中，心下满而烦，饥不能食者，此其病在胸中，当须吐之，宜瓜蒂散。盖胃气下行，浊阴敛降，则心胸清旷而不满结。此缘胃气上逆，浊阴不降，故心下胀满，饥不能食。胃口痞塞，肺气郁遏，淫生痰涎，阻隔窍隧，阳气不能四达，故手足厥冷。脉候乍紧，脉法所谓支饮急弦也。吐之宿物尽去，清气流通，则诸证悉瘳矣。

上一页：当归四逆证十四　厥阴十五

当前页：瓜蒂散证十五　厥阴十六

下一页：少腹满痛证十六　厥阴十七





* * *



原始资料来源互联网，中医世家网站整理。





少腹满痛证十六　厥阴十七 《伤寒悬解》



* * *





少腹满痛证十六　厥阴十七




【340】病人手足厥冷，言我不结胸，少腹满，按之痛者，此冷结在膀胱关元也。

病人手足厥冷如前，而言我不结胸，其心下不满，而小腹则满，按之觉痛者，此冷气结在膀胱关元之间也。（关元，任脉穴，在脐下三寸，小肠之募，足三阴之会也）。此推广上章之义。上章病在胸中，此章病在少腹。

上一页：瓜蒂散证十五　厥阴十六

当前页：少腹满痛证十六　厥阴十七

下一页：脉虚厥逆证十七　厥阴十八





* * *



原始资料来源互联网，中医世家网站整理。





脉虚厥逆证十七　厥阴十八 《伤寒悬解》



* * *





脉虚厥逆证十七　厥阴十八




【347】伤寒五六日，不结胸，腹濡，脉虚，复厥者，不可下，此为亡血，下之死。

五六日，正传厥阴之时，不结胸，而腹亦濡而不满，此内无冷结也。但脉虚而厥逆者，不可下也，此为亡血，下之则死。盖血中温气，所以充经络而温肢节，营血虚寒，故肢冷脉虚也。

上一页：少腹满痛证十六　厥阴十七

当前页：脉虚厥逆证十七　厥阴十八

下一页：水渍作利证十八　厥阴十九





* * *



原始资料来源互联网，中医世家网站整理。





水渍作利证十八　厥阴十九 《伤寒悬解》



* * *





水渍作利证十八　厥阴十九




【356】伤寒，厥而心下悸者，宜先治水，当与茯苓甘草汤，方在太阳四十二（方【33】）。却治其厥，不尔，水渍入胃，必作利也。

厥逆而心下悸动者，此内有水气，盖水饮停留，阻经脉往来之路，木郁风作，故心下动悸。宜与茯苓甘草汤，先治其水，停水既去，却治其厥。不然，水饮渍入胃脘，必作利也。

上一页：脉虚厥逆证十七　厥阴十八

当前页：水渍作利证十八　厥阴十九

下一页：腹痛欲利证十九　厥阴二十





* * *



原始资料来源互联网，中医世家网站整理。





腹痛欲利证十九　厥阴二十 《伤寒悬解》



* * *





腹痛欲利证十九　厥阴二十




【358】伤寒四五日，腹中痛，若转气下趋少腹，此欲自利也。

四五日，将传厥阴，土湿木遏，肝气不达，侵克脾土，故腹中作痛。若雷鸣气转，下趋少腹者，此湿寒下旺，肝脾俱陷，风木贼土，疏泄失藏，故欲自利也。

上一页：水渍作利证十八　厥阴十九

当前页：腹痛欲利证十九　厥阴二十

下一页：当归四逆证二十　厥阴二十一





* * *



原始资料来源互联网，中医世家网站整理。





当归四逆证二十　厥阴二十一 《伤寒悬解》



* * *





当归四逆证二十　厥阴二十一




【　】下利脉大者，虚也，以其强下之故也。设脉浮革，因而肠鸣者，属当归四逆汤。方在厥阴十五（方【102】）。

下利而脉大者，此中气脱泄，离根而外浮，阳虚之诊也。但使自利，未必如此，是其强以苦寒下之，愈亡其里阳故也。设脉见浮革，因而肠鸣者，此利亡血中温气，枯木贼土，属当归四逆之证。脉法：脉弦而大，弦则为减，大则为芤，减则为寒，芤则为虚，寒虚相抟，此名为革。革者，温气亡脱，营血虚寒，内虚外实，如鼓上皮革之象，浮大中虚之脉也。血冷木陷，郁勃不宁，阴邪宕激，是以肠鸣。当归四逆，养血达郁，使木气荣利，不至遏陷，则阳回而利止矣。

上一页：腹痛欲利证十九　厥阴二十

当前页：当归四逆证二十　厥阴二十一

下一页：四逆证二十一　厥阴二十二





* * *



原始资料来源互联网，中医世家网站整理。





四逆证二十一　厥阴二十二 《伤寒悬解》



* * *





四逆证二十一　厥阴二十二




【354】大汗，若大下，利而厥冷者，四逆汤主之。方在太阴三（方【14】）。

大汗大下，败其中气，下利而厥冷者，阳亡火败，宜四逆双补火土，以回阳气。

上一页：当归四逆证二十　厥阴二十一

当前页：四逆证二十一　厥阴二十二

下一页：四逆证二十二　厥阴二十三





* * *



原始资料来源互联网，中医世家网站整理。





四逆证二十二　厥阴二十三 《伤寒悬解》



* * *





四逆证二十二　厥阴二十三




【353】大汗出，热不去，内拘急、四肢疼，又下利厥逆而恶寒者，四逆汤主之。

伤寒，表寒闭其内热，大汗既出，热应解矣，若大汗出而热不去，此阳亡而不归也。里阴盛则内拘急，表阳虚则四肢疼，又下利厥逆而恶寒者，火土双败，宜主四逆。

上一页：四逆证二十一　厥阴二十二

当前页：四逆证二十二　厥阴二十三

下一页：通脉四逆证二十三　厥阴二十四





* * *



原始资料来源互联网，中医世家网站整理。





通脉四逆证二十三　厥阴二十四 《伤寒悬解》



* * *





通脉四逆证二十三　厥阴二十四




【370】下利清谷，里寒外热，汗出而厥者，通脉四逆汤主之。方在少阴二十三（方【99】）。

下利清谷，里寒外热，手足厥逆，脉微欲绝，身反不恶寒，其人面赤色，是少阴通脉四逆证，缘其阳弱而气郁也。少阴阴盛阳微，故面见赤色，阳郁皮腠，而不得出汗。厥阴阴极阳生，内胎火气，故热盛而汗出。虽见汗出，而阳气犹郁。以其脏气寒凝，故其经络郁遏不畅，亦宜通脉四逆也。

上一页：四逆证二十二　厥阴二十三

当前页：通脉四逆证二十三　厥阴二十四

下一页：干姜连芩人参证二十四　厥阴二十五





* * *



原始资料来源互联网，中医世家网站整理。





干姜连芩人参证二十四　厥阴二十五 《伤寒悬解》



* * *





干姜连芩人参证二十四　厥阴二十五




【359】伤寒，本自寒下，医复吐下之，寒格，更逆吐下，若食入口即吐，干姜黄连黄芩人参汤主之。

本自内寒下利，医复吐下之，中气愈败，寒邪阻隔，胃气更逆，脾气更陷，吐下不止。若食方入口即吐者，是中脘虚寒，而上焦有热。宜干姜黄连黄芩人参汤，干姜、人参，温补中脘之虚寒，黄连、黄芩，清泻上焦之虚热也。

〖干姜黄连黄芩人参汤〗百一　（方【105】）

【105】干姜黄芩黄连人参汤

干姜　黄芩　黄连　人参　各三两

上四味，以水六升，煮取二升，去滓，分温再服。

上一页：通脉四逆证二十三　厥阴二十四

当前页：干姜连芩人参证二十四　厥阴二十五

下一页：吴茱萸证二十五　厥阴二十六





* * *



原始资料来源互联网，中医世家网站整理。





吴茱萸证二十五　厥阴二十六 《伤寒悬解》



* * *





吴茱萸证二十五　厥阴二十六




【378】干呕，吐涎沫，头痛者，吴茱萸汤主之。方在阳明六十（方【81】）。

胃气上逆，浊阴涌泛，则生干呕。胃逆肺阻，清气堙郁，则化痰涎。胃逆而胆火升炎，津液涌沸，则沫生焉，譬犹汤沸而沫起也。胃逆而浊阴升塞，头上气滞，故痛生焉。是少阳、阳明之病，而见之厥阴者，肝胆同气也。缘肝脾寒陷，故胆胃冲逆如此，宜吴茱萸汤，参、甘，补中而培土，茱、姜，温寒而降逆也。

上一页：干姜连芩人参证二十四　厥阴二十五

当前页：吴茱萸证二十五　厥阴二十六

下一页：痈脓作呕证二十六　厥阴二十七





* * *



原始资料来源互联网，中医世家网站整理。





痈脓作呕证二十六　厥阴二十七 《伤寒悬解》



* * *





痈脓作呕证二十六　厥阴二十七




【376】呕家，有痈脓者，不可治呕，脓尽自愈。

呕家有痈脓者，则呕乃痈脓之所致，不可治呕，脓尽自愈也。

上一页：吴茱萸证二十五　厥阴二十六

当前页：痈脓作呕证二十六　厥阴二十七

下一页：麻黄升麻证二十七　厥阴二十八





* * *



原始资料来源互联网，中医世家网站整理。





麻黄升麻证二十七　厥阴二十八 《伤寒悬解》



* * *





麻黄升麻证二十七　厥阴二十八




【357】伤寒六七日，大下后，寸脉沉而迟，手足厥逆，下部脉不至，咽喉不利，吐脓血，泄利不止者，为难治，麻黄升麻汤主之。

下伤中气，脾肝下陷，故寸脉沉迟，尺脉不至，手足厥逆，泄利不止。胃胆上逆，浊气冲塞，故咽喉不利。相火刑金，故呕吐脓血。是下寒上热，升降倒行，中气颓败，最为难治。麻黄升麻汤，姜、甘、苓、术，温中而燥土，知母，石膏、天冬，萎蕤，清金而降逆，当归、芍药、桂枝、黄芩，滋木而升陷，升麻理其咽喉，麻黄发其皮毛也。

【麻黄升麻汤】百二　（方【104】）

【104】麻黄升麻汤①

麻黄去节，二两半　升麻一两一分　当归一两一分　知母十八铢　黄芩十八铢　葳蕤一作菖蒲，十八铢　芍药六铢　天门冬去心，六铢　桂枝去皮，六铢　茯苓六铢　甘草炙，六铢　石膏碎，绵裹，六铢　白术六铢　干姜六铢

上十四味，以水一斗，先煮麻黄一两沸，去上沫，内诸药，煮取三升，去滓，分温三服。相去如炊三斗米顷，令尽，汗出愈。

①麻黄升麻汤　疑非仲景方，《桂林》本中方药：麻黄二两半，桂枝二两，黄芩一两半，升麻、知母、白术、炙甘草各一两共七味。

上一页：痈脓作呕证二十六　厥阴二十七

当前页：麻黄升麻证二十七　厥阴二十八

下一页：四逆证二十八　厥阴二十九





* * *



原始资料来源互联网，中医世家网站整理。





四逆证二十八　厥阴二十九 《伤寒悬解》



* * *





四逆证二十八　厥阴二十九




【377】呕而脉弱，小便复利，身有微热，见厥者，难治，四逆汤主之。方在太阴三（方【14】）。

呕而脉弱，小便复利，身有微热，胃气之虚，小便复利，肾气之虚。（少阴病，小便利，色白者，少阴病形悉具，以其肾阳之虚也。肾司二便，寒则膀胱失约，故小便自利，《素问·脉要精微论》：水泉不止者，是膀胱不藏也）。里阳虚败，加以身有微热而厥逆者，则孤阴内盛而微阳外格，故为难治。宜四逆以回里阳也。

上一页：麻黄升麻证二十七　厥阴二十八

当前页：四逆证二十八　厥阴二十九

下一页：热厥下利证二十九　厥阴三十





* * *



原始资料来源互联网，中医世家网站整理。





热厥下利证二十九　厥阴三十 《伤寒悬解》



* * *





热厥下利证二十九　厥阴三十




【348】发热而厥七日，下利者，为难治。

发热而见厥逆，阴盛而阳不归也。至于七日之久，是微阳来复之时，而又见下利，则里阳败泄，难望其复，故为难治。

上一页：四逆证二十八　厥阴二十九

当前页：热厥下利证二十九　厥阴三十

下一页：厥阴阳绝死证一　厥阴三十一





* * *



原始资料来源互联网，中医世家网站整理。





厥阴阳绝死证一　厥阴三十一 《伤寒悬解》



* * *





厥阴阳绝死证一　厥阴三十一




【345】伤寒发热，下利至甚，厥不止者，死。

发热而下利至甚，里寒外热，阳气不归也。而厥逆不止，则土败阳绝，而无来复之望，必主死也。

上一页：热厥下利证二十九　厥阴三十

当前页：厥阴阳绝死证一　厥阴三十一

下一页：死证二　厥阴三十二





* * *



原始资料来源互联网，中医世家网站整理。





死证二　厥阴三十二 《伤寒悬解》



* * *





死证二　厥阴三十二




【347】伤寒六七日，不利，便发热而利，其人汗出不止者，死，有阴无阳故也。

六七日，正传厥阴之时，从前不利，六七日间，便发热而利，脏中之温气内泄，其人汗出不止者，经中之温气外亡，如是必死。以其表里之阳皆脱，有阴无阳故也。

上一页：厥阴阳绝死证一　厥阴三十一

当前页：死证二　厥阴三十二

下一页：死证三　厥阴三十三





* * *



原始资料来源互联网，中医世家网站整理。





死证三　厥阴三十三 《伤寒悬解》



* * *





死证三　厥阴三十三




【344】伤寒发热，下利厥逆，躁不得卧者，死。

发热下利，而见厥逆，阴盛而阳气不归，加以躁不得卧，则微阳绝根而外脱，死不可医也。

上一页：死证二　厥阴三十二

当前页：死证三　厥阴三十三

下一页：死证四　厥阴三十四





* * *



原始资料来源互联网，中医世家网站整理。





死证四　厥阴三十四 《伤寒悬解》



* * *





死证四　厥阴三十四




【343】伤寒六七日，脉微，手足厥冷，烦躁，灸厥阴，厥不还者，死。

六七日，病传厥阴之时，脉微欲绝，手足厥冷，是当归四逆之证。而加以烦躁，则微阳欲脱。灸厥阴经穴，以复其阳。而厥冷不回，则阳已绝根，必死不救也。

上一页：死证三　厥阴三十三

当前页：死证四　厥阴三十四

下一页：死证五　厥阴三十五





* * *



原始资料来源互联网，中医世家网站整理。





死证五　厥阴三十五 《伤寒悬解》



* * *





死证五　厥阴三十五




【362】下利，手足厥冷，无脉者，灸之，不温，若脉不还，反微喘者，死。

下利，厥冷无脉，灸之，厥不温与脉不还，是纯阴无阳，而反微喘者，则气不归根，必死无疑也。

上一页：死证四　厥阴三十四

当前页：死证五　厥阴三十五

下一页：死证六　厥阴三十六





* * *



原始资料来源互联网，中医世家网站整理。





死证六　厥阴三十六 《伤寒悬解》



* * *





死证六　厥阴三十六




【368】下利后脉绝，手足厥冷，晬时脉还，手足温者生，脉不还者死。

利后脉绝，手足厥冷，阳欲断矣。晬时脉还，手足温者，经阳来复，中气渐回，如此则生。脉不还者，阳绝不复，死无望也。

上一页：死证五　厥阴三十五

当前页：死证六　厥阴三十六

下一页：死证七　厥阴三十七





* * *



原始资料来源互联网，中医世家网站整理。





死证七　厥阴三十七 《伤寒悬解》



* * *





死证七　厥阴三十七




【369】伤寒，下利日十余行，脉反实者，死。

下利日十余行，气泄阳虚，而脉反实者，是胃气已绝，而厥阴之真脏独见也，必死。

《素问·平人气象论》：人无胃气曰逆，逆者死，平肝脉来，软弱招招，如揭长竿末梢，曰肝平，春以胃气为本。病肝脉来，盈实而滑，如循长竿，曰肝病。死肝脉来，急益劲，如新张弓弦，曰肝死。玉机真脏论：诸真脏脉见者，皆死不治也。五脏者，皆秉气于胃，胃者，五脏之本也。脏气者，不能自致于手太阴，必因于胃气，乃至于手太阴也。病甚者，胃气不能与之俱至于手太阴，故真脏之气独见。独见者，病胜脏也，故曰死。

上一页：死证六　厥阴三十六

当前页：死证七　厥阴三十七

下一页：厥阴阳回不死证一　厥阴三十八





* * *



原始资料来源互联网，中医世家网站整理。





厥阴阳回不死证一　厥阴三十八 《伤寒悬解》



* * *





厥阴阳回不死证一　厥阴三十八




【365】下利，脉沉弦者，下重也，脉大者，为未止，脉微弱数者，为欲自止，虽发热，不死。

下利而脉沉弦者，肝木郁陷而后重也。设其脉大者，是利亡肝脾之阳，枯木贼土，利为未止。是即当归四逆证之浮革。若脉微弱数者，是脾阳欲复，肝邪将退，为欲自止，虽外见发热，然续将自还，不至死也。

上一页：死证七　厥阴三十七

当前页：厥阴阳回不死证一　厥阴三十八

下一页：阳回证二　厥阴三十九





* * *



原始资料来源互联网，中医世家网站整理。





阳回证二　厥阴三十九 《伤寒悬解》



* * *





阳回证二　厥阴三十九




【366】下利，脉沉而迟，其人面少赤，身有微热，下利清谷者，必郁冒汗出而解，病人必微厥，所以然者，其面戴阳，下虚故也。

下利而脉沉迟，阴盛之诊，脉法：沉为在里，迟为在脏是也。乃其人面少赤，身有微热者，是脾阳欲复，为阴邪郁遏于皮腠，不能透发，故外见热赤也。然阳郁欲发，必不终陷，顷将冲透重阴，汗出而解。但微阳孤弱，未能遽突重围，难免怫郁昏冒，而后外达皮毛耳。方其郁冒将解之时，病人必当微厥。所以然者，其面之少赤，是谓戴阳，戴阳者，阳根微弱而下虚故也。是即少阴通脉四逆汤证，而此则阳复而能解者也。

上一页：厥阴阳回不死证一　厥阴三十八

当前页：阳回证二　厥阴三十九

下一页：阳回证三　厥阴四十





* * *



原始资料来源互联网，中医世家网站整理。





阳回证三　厥阴四十 《伤寒悬解》



* * *





阳回证三　厥阴四十




【361】下利，脉数，而有微热，汗出，令自愈，设复紧，为未解。

下利脉数，而有微热，阳欲复也，一见汗出，则阳气外达，利将止矣，可令自愈，不须治也。设脉复紧，则阴邪外闭，阳陷而不升，为未解也。

上一页：阳回证二　厥阴三十九

当前页：阳回证三　厥阴四十

下一页：阳回圊脓证四　厥阴四十一





* * *



原始资料来源互联网，中医世家网站整理。





阳回圊脓证四　厥阴四十一 《伤寒悬解》



* * *





阳回圊脓证四　厥阴四十一




【367】下利，脉数而渴者，令自愈，设不差，必圊脓血，以有热故也。

下利，脉数而渴者，阳已复矣，可令自愈。设利不差，必圊脓血，以其阳复之过，而有余热，以伤阴也。

上一页：阳回证三　厥阴四十

当前页：阳回圊脓证四　厥阴四十一

下一页：阳回圊脓证五　厥阴四十二





* * *



原始资料来源互联网，中医世家网站整理。





阳回圊脓证五　厥阴四十二 《伤寒悬解》



* * *





阳回圊脓证五　厥阴四十二




【363】下利，寸脉反浮数，尺中自涩者，必圊脓血。

下利而寸脉反见浮数，是阳复而上盛也。尺中自涩者，是阴退而下虚也。阳盛必俯侵阴位，郁蒸营分，而圊脓血也。

上一页：阳回圊脓证四　厥阴四十一

当前页：阳回圊脓证五　厥阴四十二

下一页：阳回自愈证六　厥阴四十三





* * *



原始资料来源互联网，中医世家网站整理。





阳回自愈证六　厥阴四十三 《伤寒悬解》



* * *





阳回自愈证六　厥阴四十三




【360】下利，有微热而渴，脉弱者，令自愈。

有微热而渴，是阳复矣，脉弱则无余热，故令自愈。

盖脉数则阳复，数而大则热有余，而便脓血，数而弱则热不胜，而令自愈。前章：脉微弱数者，为欲自止，正此义也。

上一页：阳回圊脓证五　厥阴四十二

当前页：阳回自愈证六　厥阴四十三

下一页：阳回有热证七　厥阴四十四





* * *



原始资料来源互联网，中医世家网站整理。





阳回有热证七　厥阴四十四 《伤寒悬解》



* * *





阳回有热证七　厥阴四十四




【373】下利欲饮水者，以有热故也，白头翁汤主之。

欲饮水者，阳复而有内热也。白头翁汤，白头翁清少阳之相火，黄连清少阴之君火，黄柏、秦皮，泻厥阴之湿热也。

【白头翁汤】百三　（方【106】）

【106】白头翁汤

白头翁二两　黄柏三两　黄连三两　秦皮三两

上四味，以水七升，煮取二升，去滓，温服一升；不愈，更服一升。

上一页：阳回自愈证六　厥阴四十三

当前页：阳回有热证七　厥阴四十四

下一页：阳回饮水证八　厥阴四十五





* * *



原始资料来源互联网，中医世家网站整理。





阳回饮水证八　厥阴四十五 《伤寒悬解》



* * *





阳回饮水证八　厥阴四十五




【329】厥阴病，欲饮水者，少少与之愈。

阳复而欲饮水，有内热也，少少与之，滋其渴燥，必当自愈。阳气初复，未可过与，以伤胃气也。此白头翁汤之轻者。

上一页：阳回有热证七　厥阴四十四

当前页：阳回饮水证八　厥阴四十五

下一页：阳回热利证九　厥阴四十六





* * *



原始资料来源互联网，中医世家网站整理。





阳回热利证九　厥阴四十六 《伤寒悬解》



* * *





阳回热利证九　厥阴四十六




【371】热利下重者，白头翁汤主之。

阳回热过，肝气郁陷，泄利未止，而益以后重，宜白头翁汤清其郁热也。

上一页：阳回饮水证八　厥阴四十五

当前页：阳回热利证九　厥阴四十六

下一页：阳回谵语证十　厥阴四十七





* * *



原始资料来源互联网，中医世家网站整理。





阳回谵语证十　厥阴四十七 《伤寒悬解》



* * *





阳回谵语证十　厥阴四十七




【374】下利谵语者，有燥屎也，宜小承气汤。方在阳明二十二（方【76】）。

下利谵语者，阳复热过，传于土位，胃热而有燥屎也。宜小承气下其燥屎，以泻胃热。

上章是湿热下利，其伤在脾，脾伤则气陷，故病下重，此章是燥热下利，其伤在胃，胃伤则气逆，故病谵语。厥阴阴极阳复，热过伤津，亦有小承气证，厥阴自病，则无是也。

上一页：阳回热利证九　厥阴四十六

当前页：阳回谵语证十　厥阴四十七

下一页：阳回生烦证十一　厥阴四十八





* * *



原始资料来源互联网，中医世家网站整理。





阳回生烦证十一　厥阴四十八 《伤寒悬解》



* * *





阳回生烦证十一　厥阴四十八




【375】下利后更烦，按之心下濡者，为虚烦也，宜栀子豉汤。方在太阳八十九（方【34】）。

利后阳泄，不应生烦，乃更烦者，是阳复而有内热也。承气证之烦，其心下必当硬满，是为实烦，若按之心下濡者，是为虚烦。缘阳复热升，熏蒸肺津，而化涎沫，心气郁阻，是以生烦。宜栀子豉汤，以清烦热也。

上一页：阳回谵语证十　厥阴四十七

当前页：阳回生烦证十一　厥阴四十八

下一页：厥阴欲愈十二　厥阴四十九





* * *



原始资料来源互联网，中医世家网站整理。





厥阴欲愈十二　厥阴四十九 《伤寒悬解》



* * *





厥阴欲愈十二　厥阴四十九




【327】厥阴中风，脉微浮，为欲愈，不浮，为未愈。

太阳中风，而传厥阴，是谓厥阴中风。脉浮则阳复而陷升，故为欲愈也。

上一页：阳回生烦证十一　厥阴四十八

当前页：厥阴欲愈十二　厥阴四十九

下一页：厥阴解期　厥阴五十





* * *



原始资料来源互联网，中医世家网站整理。





厥阴解期　厥阴五十 《伤寒悬解》



* * *





厥阴解期　厥阴五十




【328】厥阴病，欲解时，从丑至卯上。

丑、寅、卯，厥阴得令之时，故解于此。

上一页：厥阴欲愈十二　厥阴四十九

当前页：厥阴解期　厥阴五十

下一页：温病　一章





* * *



原始资料来源互联网，中医世家网站整理。





温病　一章 《伤寒悬解》



* * *





温病　一章




温病者，春时之感于风露者也。《素问·金匮真言论》：夫精者，身之本也，故藏于精者，春不病温。生气通天论：凡阴阳之要，阳密乃固，阳强不能秘，阴气乃绝，因于露风，乃生寒热，是以冬伤于寒，春必病温。阳强不密，即冬不藏精之义。

四时之气，春生夏长，秋收冬藏。木火司乎生长，金水司乎收藏。冬时寒水当令，阳气潜伏，宜顺天时，以藏水精，精藏则相火不泄，肾阳乃秘。若冬不藏精，坎阳泻露，相火升炎，孔窍常开，是以易伤于寒。寒束皮毛，相火莫泄，虽当冰雪之天，实行曦赫之令。及其令气一迁，寒去温来，袭以春风，开其皮毛，营愈欲泄，气愈欲闭。卫气敛闭，遏其营血，郁热燔蒸，温病作矣，故曰冬伤于寒，春必病温。

冬伤于寒者，因肾精不藏，相火发泄，外寒闭其内热也，春必病温者，因卫气得风，遏其营血也，非叔和《序例》所谓冬时严寒，中而即病者，名曰伤寒，不即病者，寒毒藏于肌肤，至春变而为温病之谓。此与若痉、若湿、若暍、若霍乱等，较之风寒之病，虽不同气，而实则同类。热病论：热病者，伤寒之类也，故将伤寒同类之证，列于六经之后。风、寒、温、痉、暍、霍乱等，皆是外感之病，故为同类也。

上一页：厥阴解期　厥阴五十

当前页：温病　一章

下一页：温病一





* * *



原始资料来源互联网，中医世家网站整理。





温病一 《伤寒悬解》



* * *





温病一




【6】太阳病，发热而渴，不恶寒者，为温病。若发汗已，身灼热者，名曰风温。风温为病，脉阴阳俱浮，自汗出，身重，多眠睡，鼻息必齁，语言难出。若被下者，小便不利，直视失溲。若被火者，微发黄色，剧则如惊痫，时瘈疭，若火熏之。一逆尚引日，再逆促命期。

春温之病，受之少阳、厥阴两经，其初感则在少阳之经，其经尽则在厥阴之脏。以其寒水不蛰，阳根失秘，当冬藏之时，而行春泄之令，风木发扬，不俟春交，相火升炎，无须夏至，其木火之气，久泄于蛰闭之秋，故胆肝之经，必病于生长之日。少阳、厥阴，实为春温受病之所也。

太阳寒水之经，主司皮毛，风寒外束，皮毛不开，经气郁遏，必见恶寒。温家风露外袭，木火内应，感于太阳之部，应在少、厥之经。木火当令，寒水无权，故但见发热，不觉恶寒。风烈火炎，津枯肺燥，是以发渴。

是其津血耗伤，最忌汗、下、火劫。若发汗方已，阴亡火烈，木枯风飏，身热如灼，名曰风温。风性发泄，故脉浮汗出。木邪克土，土败则身重，土气困乏则多眠。胃逆肺阻，气道不通，则鼻息必齁。厥阴之脉，上咽环唇，经络枯燥，开阖蹇涩，故语言难出。被下则亡脾胃膀胱之津，土燥水涸，故小便不利。太阳之脉，起于内眦，少阳之脉，起于外眦，目系焦缩，是以直视。风木疏泄，膀胱不藏，是以失溲。被火则益其肝胆之热，微则枯木贼土，而发黄色，剧则神魂惊惕，筋脉瘈疭，黄变而黑，色若烟熏。

五行之理，病则传其所胜，发黄、瘈疭、惊痫，皆少阳之病气传于阳明者也。《素问·诊要经终论》：阳明终者，善惊，色黄。以土色为黄，而木主五色，木邪逼土，土郁则黄色外见也。肝胆藏魂，故发惊骇。

《素问·阳明脉解》：足阳明之脉，病恶人与火，闻木音则惕然而惊。缘甲木生于癸水，甲木之降，随乎戊土，甲木下降，而戊土培之，根深不拔，是以胆壮。阳明热甚而恶火，（脉解语）。被火则胃热愈增，气逆不降，甲木升泄，胆气无根，虚飘浮荡，上侵戊土。木者，阳明之所畏也，一闻木音，则土气振惊，畏其所不胜也。惊者，胆胃之合病，阳根失培，土木皆怯也。肝胆主筋，筋养于阳明，而滋于膀胱。阳明者，五脏六腑之海，主润宗筋，阳明之津衰，则宗筋不养，是以缓急失中，发为瘈疭。（瘈，急也。疭，缓也）。痿论：阳明虚则宗筋纵，诊要经终论：太阳之脉，其终也，反折瘈疭，正此义也。血者，色之华也，火逼血燥，无以华色，色之黄者，加以枯槁黎黑，故形如火熏也。是皆缘于诊治之逆。一逆尚可引日而待时，再逆则追促其性命之期矣。

温病与温疫不同，温疫之热在经，因外感而内郁，原无里热也，温病之热在脏，因外感而内应，原有里热也。温疫原于外感，或但传经络，而病外热，或入脏腑，而病内热，视人里气之阴阳虚盛，各有不同，温病原于内伤，而发于外感，热从内应，自里达表，无但传经络不传脏腑之理，即《内经》之热病也。三日之内，病在三阳，三阳未伤，可用汗法，三日之外，病在三阴，阴枯热极，必用泻法。《内经》汗泻，俱是针刺，改而用药，汗宜辛凉之剂，泻以清润之方，滋其燥热，以救焚毁可也。

上一页：温病　一章

当前页：温病一

下一页：痉病　五章





* * *



原始资料来源互联网，中医世家网站整理。





痉病　五章 《伤寒悬解》



* * *





痉病　五章




痉亦太阳之病，外感于风寒者也。或缘于伤寒之多汗，或缘于产后之亡血。筋脉枯焦，固属阴虚，而汗血被夺，实为阳弱。切当照顾中气，不可恣用阴凉，缘为汗血失亡，虚者十九也。



上一页：温病一

当前页：痉病　五章

下一页：痉病一





* * *



原始资料来源互联网，中医世家网站整理。





痉病一 《伤寒悬解》



* * *





痉病一




【　】太阳病，发热汗出，不恶寒者，名曰柔痉。

太阳病，发热汗出，不恶寒者，风伤卫也。风性柔，名曰柔痉。

上一页：痉病　五章

当前页：痉病一

下一页：痉病二





* * *



原始资料来源互联网，中医世家网站整理。





痉病二 《伤寒悬解》



* * *





痉病二




【　】太阳病，发热无汗，反恶寒者，名曰刚痉。

太阳病，发热无汗，反恶寒者，寒伤营也。寒性刚，名曰刚痉。

上一页：痉病一

当前页：痉病二

下一页：痉病三





* * *



原始资料来源互联网，中医世家网站整理。





痉病三 《伤寒悬解》



* * *





痉病三




【　】太阳病，发汗太多，因致痉。

汗多耗其津血，筋脉失养，因感风寒，即成痉，痉病之原如此。

上一页：痉病二

当前页：痉病三

下一页：痉病四





* * *



原始资料来源互联网，中医世家网站整理。





痉病四 《伤寒悬解》



* * *





痉病四




【　】病身热足寒，颈项强急，恶寒，时头热，面赤，目赤，独头摇，卒口噤，背反张者，痉病也。

身热足寒，颈项强急，恶寒，头热，面赤，目赤，头摇，口噤，脊背反张者，是为痉病。缘筋统于肝，肝血虚燥，风动筋缩，故头摇口噤。太阳行身之背，膀胱，津液之腑，津亡筋燥，故脊背反折。

上一页：痉病三

当前页：痉病四

下一页：痉病五





* * *



原始资料来源互联网，中医世家网站整理。





痉病五 《伤寒悬解》



* * *





痉病五




【　】太阳病，发热，脉沉而细者，名曰痉。

营虚则发热，卫虚则脉沉细。

痉病义详《金匮》。

上一页：痉病四

当前页：痉病五

下一页：湿病　九章





* * *



原始资料来源互联网，中医世家网站整理。





湿病　九章 《伤寒悬解》



* * *





湿病　九章




湿有内外之殊，外感则入经络而流关节，内伤则由脏腑而归脾肾。湿为土气，土居水火之中，水阴而火阳，阴阳交感，水火相蒸，则生湿气。火盛则湿化而为热，水盛则湿化而为寒。湿热者，治以燥凉，湿寒者，治以燥温，在脏腑者，利其水道，在经络者，开其汗孔，湿病之能事毕矣。



上一页：痉病五

当前页：湿病　九章

下一页：湿病一





* * *



原始资料来源互联网，中医世家网站整理。





湿病一 《伤寒悬解》



* * *





湿病一




【　】太阳病，关节疼痛而烦，脉沉而细者，此名湿痹。湿痹之候，其人小便不利，大便反快，但当利其小便。

湿流关节，气道壅阻，故疼痛而烦。经络凝涩，故脉沉而细。湿为阴邪，其性沉滞痹着，故曰湿痹。膀胱者，津液之腑，气化则出，湿则气不化水，故小便不利。前窍不通，则湿气后行，故大便反快。但当利其小便，以泻湿气，则疼痛止矣。

上一页：湿病　九章

当前页：湿病一

下一页：湿病二





* * *



原始资料来源互联网，中医世家网站整理。





湿病二 《伤寒悬解》



* * *





湿病二




【　】湿家之为病，一身尽疼，发热，身色如熏黄也。

湿盛则气滞，故疼作。阳郁故发热。土郁故色黄。黄而兼黑，色如烟熏，如曰熏黄。

上一页：湿病一

当前页：湿病二

下一页：湿病三





* * *



原始资料来源互联网，中医世家网站整理。





湿病三 《伤寒悬解》



* * *





湿病三




【　】湿家，其人但头汗出，背强，欲得被覆向火。若下之早，则哕，胸满，小便不利，舌上如胎者，以丹田有热，胸中有寒，渴欲得水，而不能饮，则口燥烦也。

湿盛阳郁，发而为热，则热蒸皮毛，泄而为汗，若其人但头上汗出，阳壅遏于上，未至盛实于中也。湿在太阳之经，脉络壅阻，是以背强。阳气郁遏，不得透发，故皮肤恶寒，欲得被覆向火。俟其湿热内盛，而后可下，若下之太早，则胃败气逆，哕而胸满，小便不利，舌上如胎。以太阴土湿，木气不达，肝脾郁陷，而生下热。热在丹田，而胸中无热，惟有湿寒，虽渴欲得水，而却不能饮，止是口中烦燥而已。以其阳郁于上，故头汗口渴。舌窍于心，阳虚火败，肺津不布，凝塞心宫，故舌上如胎，如胎则非热盛生胎矣。盖湿证不论寒热，总因阳虚，阳郁不达，是以生热，阳气极虚，则不能化热，止是湿寒耳。

上一页：湿病二

当前页：湿病三

下一页：湿病四





* * *



原始资料来源互联网，中医世家网站整理。





湿病四 《伤寒悬解》



* * *





湿病四




【　】湿家下之，额上汗出，微喘，小便利者，死，若下利不止者，亦死。

湿家之证，不可下也。下之额上汗出，微喘，则气脱于上矣，小便利，下利不止，则气脱于下矣，上下俱脱，是死证也。

上一页：湿病三

当前页：湿病四

下一页：湿病五





* * *



原始资料来源互联网，中医世家网站整理。





湿病五 《伤寒悬解》



* * *





湿病五




【　】湿家病，身上疼痛，发热，面黄而喘，头痛鼻塞而烦，其脉大，自能饮食，腹中和无病，病在头中寒湿，故鼻塞，内药鼻中则愈。

寒湿在头，不关中焦，故自能饮食。湿盛气滞，肺金不清，故头疼鼻塞。内药鼻中，清肺金而去寒湿，则愈矣。

上一页：湿病四

当前页：湿病五

下一页：湿病六





* * *



原始资料来源互联网，中医世家网站整理。





湿病六 《伤寒悬解》



* * *





湿病六




【　】问曰：风湿相抟，一身尽疼痛，法当汗出而解，值天阴雨不止，医云此可发汗，汗之病不愈者，何也？答曰：发其汗，汗大出者，但风气去，湿气在，是故不愈也。若治风湿者，发其汗，但微微似欲汗出者，风湿俱去也。

湿为阳虚，发汗太大，风去而阳亡，阴旺湿增，又值阴雨湿盛之时，是以湿气仍在。此当微汗以泻之，则风湿俱去矣。

上一页：湿病五

当前页：湿病六

下一页：湿病七





* * *



原始资料来源互联网，中医世家网站整理。





湿病七 《伤寒悬解》



* * *





湿病七




【　】病者一身尽疼，发热，日晡所剧者，名曰风湿。此病伤于汗出当风，或久伤取冷所致也。

午后湿土当令，故日晡时剧。汗出当风，开其皮毛，汗液郁遏，流溢经隧，阻碍气道，故身痛而发热也。

上一页：湿病六

当前页：湿病七

下一页：湿病八





* * *



原始资料来源互联网，中医世家网站整理。





湿病八 《伤寒悬解》



* * *





湿病八




【174】伤寒八九日，风湿相抟，身体烦痛，不能自转侧，不呕不渴，脉浮虚而涩者，桂枝附子汤主之。若其人大便硬，小便自利者，去桂枝加白术汤主之。

湿为风郁，两相抟结，营卫寒滞，故身体烦痛，不能转侧。脉法：风则浮虚，脉浮虚而涩者，血分之虚寒也。桂枝附子汤，桂枝和中而解表，附子暖血而去寒也。若其人大便硬，小便自利者，则木达而疏泄之令行，湿不在下而在中，去桂枝之疏木，加白术以燥己土也。

〖桂枝附子汤〗百四（方【71】）　即桂枝去芍药加附子汤，而分两不同。

【71】桂枝附子汤

桂枝去皮，四两　附子炮，去皮，破，三枚　生姜切，三两　大枣擘，十二枚　甘草炙，二两

上五味，以水六升，煮取二升，去滓，分温三服。

去桂加白术汤※

附子炮，去皮，破，三枚　白术四两　生姜切，三两　甘草炙，二两　大枣擘，十二枚

上五味，以水六升，煮取二升，去滓，分温三服。初一服，其人身如痹，半日许复服之；三服都尽，其人如冒状，勿怪。此以附子、术，并走皮内，逐水气未得除，故使之耳。法当加桂四两。此本一方二法∶以大便硬，小便自利，去桂也；以大便不硬，小便不利，当加桂。附子三枚恐多也，虚弱家及产妇，宜减服之。

〖去桂枝加白术汤〗百五　（方【71】）

于桂枝附子汤内去桂枝，加白术四两，余依前法。

上一页：湿病七

当前页：湿病八

下一页：湿病九





* * *



原始资料来源互联网，中医世家网站整理。





湿病九 《伤寒悬解》



* * *





湿病九




【175】风湿相抟，骨节烦疼掣痛，不得屈伸，近之则痛剧，汗出短气，小便不利，恶风不欲去衣，或身微肿者，甘草附子汤主之。

湿流关节，烦疼掣痛，不得屈伸，近之则痛剧。气道郁阻，皮毛蒸泄，则汗出气短。阳郁不达，而生表寒，则恶风不欲去衣。湿气痹塞，经络不通，则身微肿。甘草附子汤，温脾胃而通经络，则风湿泄矣。

〖甘草附子汤〗百六　（方【72】）

【72】甘草附子汤

甘草炙，二两　附子炮，去皮，破，二枚　白术二两　桂枝去皮，四两

上四味，以水六升，煮取三升，去滓，温服一升，日三服。初服得微汗则解；能食、汗止复烦者，将服五合；恐一升多者，宜服六七合为始。

以水六升，煮取二升，去滓，温服一升，日三服。初服得微汗则解，能食。汗出复烦者，服五合。恐一升多者，服六七合为妙。

湿病义详《金匮》。

上一页：湿病八

当前页：湿病九

下一页：暍病　三章





* * *



原始资料来源互联网，中医世家网站整理。





暍病　三章 《伤寒悬解》



* * *





暍病　三章




暍者，夏月而伤风寒，郁其表热。表热盛则内气虚，故不可汗下。以寒则伤形，故外闭而为实，热则伤气，故外泻而为虚。当内度本气之虚实，不宜外泥时令之热寒。汗、下、温针之法，所以伐正而扶邪，不可轻犯也。



上一页：湿病九

当前页：暍病　三章

下一页：暍病一





* * *



原始资料来源互联网，中医世家网站整理。





暍病一 《伤寒悬解》



* * *





暍病一




【　】太阳中暍者，发热恶寒，身重而疼痛，其脉弦细芤迟，小便已。洒洒然毛耸，手足逆冷，小有劳，身即热，口开，前板齿燥。若发汗，则恶寒甚，加温针，则发热甚，数下之，则淋甚。

风寒外闭，阳郁不达，则发热恶寒。阴旺土湿，因表寒而壅遏，故身重疼痛。营卫虚涩，故脉弦细芤迟。小便已去，水降而气升，故惕然振悚。肺主皮毛，故耸然而毛起也。阳衰土弱。四肢失温，故手足逆冷。阳不归根，因动而扰，故小劳而身热。阳明之经，行于口齿，阳明之气不降，故火盛而齿燥。左不在肝，右不在肺，故燥见于前板齿。发汗亡经中之阳，故恶寒甚。温针亡经中之阴，故发热甚。下之阳衰土湿，木郁不泄，故淋甚也。

上一页：暍病　三章

当前页：暍病一

下一页：暍病二





* * *



原始资料来源互联网，中医世家网站整理。





暍病二 《伤寒悬解》



* * *





暍病二




【　】太阳中热者，暍是也，其人汗出恶寒，身热而渴也。

太阳夏月感冒，而中暑热，其名曰暍。热盛于经，外蒸皮毛，是以汗出。风寒外束，阳郁不达，是以恶寒。肺金被烁，津液耗伤，故身热而渴。《金匮》主人参白虎，清金益气，生津止渴，暍病之定法也。

上一页：暍病一

当前页：暍病二

下一页：暍病三





* * *



原始资料来源互联网，中医世家网站整理。





暍病三 《伤寒悬解》



* * *





暍病三




【　】太阳中暍，身热疼重，而脉微弱，此以夏月伤冷水，水行皮中所致也。

冷水洗浴，汗孔未阖，水溃经络，而皮毛闭塞，经热不泄，故身热而疼。水阻气滞，故肢体重浊。热伤肺气，故脉微弱。肺气遏闭，必生痰饮，《金匮》以瓜蒂吐之，是定法也。

义详《金匮》。

上一页：暍病二

当前页：暍病三

下一页：霍乱　十一章





* * *



原始资料来源互联网，中医世家网站整理。





霍乱　十一章 《伤寒悬解》



* * *





霍乱　十一章




霍乱者，夏秋之月，食寒饮冷，而外感风寒者也。时令则热，而病因则寒，故仲景立法，则主理中。此与太阳阳明合病之呕利，证同而气异。其外有风寒，内有水邪，中气紊乱，胃逆脾陷，则一也，而彼则热郁而莫泄，此则寒郁而莫容，气不同也。其与三阴之吐利，气同而因异。其俱属里寒，则一也，而彼缘脏气之自动，此缘饮食之郁发，因不同也。究之饮食之寒冷，得伤其脏气，总以其里阳之虚，是又其不同而同者也。



上一页：暍病三

当前页：霍乱　十一章

下一页：霍乱一





* * *



原始资料来源互联网，中医世家网站整理。





霍乱一 《伤寒悬解》



* * *





霍乱一




【382】问曰：病有霍乱者何？答曰：呕吐而利，是名霍乱。

食寒饮冷，水谷不消，外感风寒，则病霍乱。脾胃以消化为能，水谷消化，旧者下传而新者继入，中气运转，故吐利不作。水谷不消，在上脘者，则胃逆而为吐，在下脘者，则脾陷而为利。或吐或利，不并作也，若风寒外束，经迫腑郁，则未消之饮食，不能容受，于是吐利俱作。盖胃本下降，今上逆而为吐，脾本上升，今下陷而为利，是中气忽然而紊乱也，故名曰霍乱。

上一页：霍乱　十一章

当前页：霍乱一

下一页：霍乱二





* * *



原始资料来源互联网，中医世家网站整理。





霍乱二 《伤寒悬解》



* * *





霍乱二




【383】问曰：病发热、头痛、身疼、恶寒、吐利者，此属何病？答曰：此名霍乱，自吐下，利止复更发热也。

表寒外束，故发热、恶寒、头痛、身疼。利止发热者，表里寒盛，经阳郁遏也。

上一页：霍乱一

当前页：霍乱二

下一页：霍乱三





* * *



原始资料来源互联网，中医世家网站整理。





霍乱三 《伤寒悬解》



* * *





霍乱三




【384】伤寒，其脉微涩者，本是霍乱，今是伤寒，却四五日至阴经上，转入阴，必利。本呕下利者，不可治也。欲似大便，而反失气，仍不利者，此属阳明也，便必硬，十三日愈。所以然者，经尽故也。

脉微涩者，中气凝滞而不转也。此本是霍乱，今者乃是伤寒，却四五日之久，方至阴经。伤寒转入三阴之经，必利。若本先呕而后下利者，是转入阴经之吐利，不可以霍乱之法妄治也。若欲似大便，而反失气，仍不下利者，此不入三阴而传入阳明也，大便必硬，十三日愈。所以然者，十二日则六经俱尽故也。

此借伤寒，以辨霍乱。

上一页：霍乱二

当前页：霍乱三

下一页：霍乱四





* * *



原始资料来源互联网，中医世家网站整理。





霍乱四 《伤寒悬解》



* * *





霍乱四




【384】下利后，当便硬，硬则能食者愈。今反不能食，到后经中，颇能食，复过一经，能食，过之一日当愈。不愈者，不属阳明也。

阳明初证，亦有下利呕吐之条，甚似霍乱。但阳明下利后，大便当硬，便硬能食者，六日经尽自愈。若今更不能食，六日经毕不愈，到后一经中，颇能食，是初经不能食，复过一经能食也。如此则十二日后经亦尽，十三日，过后经之一日，必当愈。若不愈者，此不属阳明也。

此亦借伤寒以辨霍乱。

上一页：霍乱三

当前页：霍乱四

下一页：霍乱五





* * *



原始资料来源互联网，中医世家网站整理。





霍乱五 《伤寒悬解》



* * *





霍乱五




【386】霍乱，头疼，发热，身疼痛，热多欲饮水者，五苓散主之，方在太阳四十一（方【32】）。寒多不用水者，理中丸主之。

热多欲饮水者，湿盛而阳隔也，五苓利水泄湿，阳气下达，上热自清矣。寒多不用水者，阳虚而中寒也，理中温补中气，阳气内复，中寒自去也。

〖理中丸〗百七　（方【108】）

【108】理中丸

人参　白术　甘草炙　干姜　各三两

上四味，捣筛，蜜和为丸，如鸡子黄许大。以沸汤数合，和一丸，研碎，温服之，日三服。一法：日三四、夜二服；腹中未热，益至三四丸，然不及汤。汤法∶以四物根据两数切，用水八升，煮取三升，去滓，温服一升，日三服。

若脐上筑者，肾气动也，去术加桂四两；吐多者，去术加生姜三两；下多者还用术；悸者，加茯苓二两；渴欲得水者，加术，足前成四两半；腹中痛者，加人参，足前成四两半；寒者，加干姜，足前成四两半；腹满者，去术，加附子一枚。服汤后，如食顷，饮热粥一升许，微自温，勿发揭衣被。

水盛上湿，木郁风动，则脐上振悸，筑筑不宁，桂枝疏木而达郁。生姜降逆止吐。

白术燥土止利。水盛土湿，木郁风动，则心下振悸，茯苓利水而泻湿。土湿火升则渴，

白术燥土生津。土虚木贼则腹痛、人参补脾养阳而止痛。干姜温暖脾胃。附子去阴寒

而破胀满。热粥以助药力，温覆微取汗、以散外寒。

上一页：霍乱四

当前页：霍乱五

下一页：霍乱六





* * *



原始资料来源互联网，中医世家网站整理。





霍乱六 《伤寒悬解》



* * *





霍乱六




【388】吐利汗出，发热恶寒，四肢拘急，手足厥冷者，四逆汤主之。方在太阴三（方【14】）。

火土双败，表里之阳俱虚，故用四逆。

上一页：霍乱五

当前页：霍乱六

下一页：霍乱七





* * *



原始资料来源互联网，中医世家网站整理。





霍乱七 《伤寒悬解》



* * *





霍乱七




【389】既吐且利，小便复利，而大汗出，下利清谷，内寒外热，脉微欲绝者，四逆汤主之。

膀胱不藏，则小便利，卫气不敛，则大汗出，经络脏腑之阳俱虚，故用四逆。

上一页：霍乱六

当前页：霍乱七

下一页：霍乱八





* * *



原始资料来源互联网，中医世家网站整理。





霍乱八 《伤寒悬解》



* * *





霍乱八




【390】吐已下断，汗出而厥，四肢拘急不解，脉微欲绝者，通脉四逆加猪胆汁汤主之。

吐利俱止，气泄里寒，经阳虚败，则汗出而厥，四肢拘急，而脉微欲绝。通脉四逆温补火土，以通经脉，猪胆汁清上热而止汗出也。汗出因阳升而上热故也。

〖通脉四逆加猪胆汁汤〗百八　（方【109】）

【109】通脉四逆加猪胆汁汤

甘草炙，二两　干姜三两，强人可四两　附子生，去皮，破八片，大者一枚　猪胆汁半合

上四味，以水三升，煮取一升二合，去滓；内猪胆汁，分温再服，其脉即来。无猪胆，以羊胆代之。

于通脉四逆方内，加猪胆汁半合，余依前法服。如无猪胆，以羊胆代之。

上一页：霍乱七

当前页：霍乱八

下一页：霍乱九





* * *



原始资料来源互联网，中医世家网站整理。





霍乱九 《伤寒悬解》



* * *





霍乱九




【385】恶寒脉微而复和，利止，亡血也，四逆加人参汤主之。

阳虚则恶寒脉微，而脉复和而无邪，利必止矣。而利泄血中温气，则气既脱而血亦亡也。气血俱虚，阴阳未尝偏胜，故脉虽微而复和。四逆加人参汤，双补火土，并益血中之温气也。

〖四逆加人参汤〗百九　（方【107】）

【107】四逆加人参汤

甘草炙，二两　附子生，去皮，破八片，一枚　干姜一两半　人参一两

上四味，以水三升，煮取一升二合，去滓，分温再服。

于四逆汤内加人参一两，余依前法。

上一页：霍乱八

当前页：霍乱九

下一页：霍乱十





* * *



原始资料来源互联网，中医世家网站整理。





霍乱十 《伤寒悬解》



* * *





霍乱十




【387】吐利止，而身痛不休者，当消息和解其外，宜桂枝汤小和之。方在太阳五（方【1】）。

吐利既去，而痛不休，以表寒未解，经气壅滞之故。桂枝汤，通经解表，小和其外，身痛即休也。

上一页：霍乱九

当前页：霍乱十

下一页：霍乱十一





* * *



原始资料来源互联网，中医世家网站整理。





霍乱十一 《伤寒悬解》



* * *





霍乱十一




【391】吐利发汗，脉平，小烦者，以新虚不胜谷气故也。

吐利发汗之后，阳气极虚，而脉却平和，是正复邪退，必自愈也。而犹有烦者，以阳气新虚，不胜谷气，谷气不消，则阳郁而烦生故也。

上一页：霍乱十

当前页：霍乱十一

下一页：差后劳复　六章





* * *



原始资料来源互联网，中医世家网站整理。





差后劳复　六章 《伤寒悬解》



* * *





差后劳复　六章




差后劳复者，病愈而复发者也。或余热犹存，停水未去，或宿物郁浊，新谷壅阻，偶因调理不节，伤其中气，旧根立发，新病如初。病因不同，立法亦异，清金泻水，发表攻中，内扫宿物，外损新谷，浊瘀消散，障碍清空，还其冲虚澹静之常，复其回运升沉之旧。劳复之病，爰无遗法，盖宿草之再发者，以有根也，削迹无遗根，则蔓自除矣。



上一页：霍乱十一

当前页：差后劳复　六章

下一页：差后劳复一





* * *



原始资料来源互联网，中医世家网站整理。





差后劳复一 《伤寒悬解》



* * *





差后劳复一




【396】大病差后，喜唾，久不了了者，胃上有寒，当以丸药温之，宜理中丸。方在霍乱五（方【108】）。

病后阳虚，胃寒气逆，津唾上涌，久不了了。此当以丸药温之，不便急下，宜理中丸也。

上一页：差后劳复　六章

当前页：差后劳复一

下一页：差后劳复二





* * *



原始资料来源互联网，中医世家网站整理。





差后劳复二 《伤寒悬解》



* * *





差后劳复二




【397】伤寒解后，虚赢少气，气逆欲吐者，竹叶石膏汤主之。

病后中气虚，胃逆，故虚赢少气，气逆欲吐。胃逆则火金不降，肺热郁生。竹叶石膏汤，竹叶、石膏，清金而润燥，参、甘、粳米、半夏，补中而降逆也。

〖竹叶石膏汤〗百十　（方【113】）

【113】竹叶石膏汤

竹叶二把　石膏一斤　半夏洗，半升　麦门冬去心，一升　人参二两　甘草炙，二两　粳米半升

上七味，以水一斗，煮取六升，去滓；内粳米，煮米熟，汤成去米，温服一升，日三服。

上一页：差后劳复一

当前页：差后劳复二

下一页：差后劳复三





* * *



原始资料来源互联网，中医世家网站整理。





差后劳复三 《伤寒悬解》



* * *





差后劳复三




【395】大病差后，从腰以下有水气者，牡蛎泽泻散主之。

病后上虚，不能制水，从腰以下有水气者，肾阴之盛也。牡蛎泽泻散，牡蛎、栝蒌，清金而泻湿，蜀漆、海藻，排饮而消痰，泽泻、葶苈、商陆，决郁而泻水也。

〖牡蛎泽泻散〗百十一　（方【112】）

【112】牡蛎泽泻散

牡蛎熬　泽泻　蜀漆暖水洗去腥　葶苈子熬　商陆根熬　海藻洗去咸　栝蒌根　各等分

上七味，异捣，下筛为散；更于臼中治之，白饮和服方寸匕，日三服。小便利，止后服。

上一页：差后劳复二

当前页：差后劳复三

下一页：差后劳复四





* * *



原始资料来源互联网，中医世家网站整理。





差后劳复四 《伤寒悬解》



* * *





差后劳复四




【394】伤寒差已后，更发热，小柴胡汤主之。方在少阳二（方【19】）。脉浮者，以汗解之，脉沉实者，以下解之。

病后中气未复，最易感伤，设更见发热者，宜柴胡汤温里而清表。其脉浮者，病在表，应以汗解之，脉沉实者，病在里，应以下解之也。

上一页：差后劳复三

当前页：差后劳复四

下一页：差后劳复五





* * *



原始资料来源互联网，中医世家网站整理。





差后劳复五 《伤寒悬解》



* * *





差后劳复五




【393】大病差后，劳复者，枳实栀子豉汤主之。若有宿食者，加大黄如博棋子五六枚。

病后邪退正复，清气流通，浊阴消散矣。若因劳而复，则浊阴凝聚，清气堙郁，里热重生，壅闷又作，缘其中气新虚，易于感伤故也。宜枳实栀子豉汤，枳实泻其壅满，栀子清其郁热，香豉散其滞气也。若有宿食不消，阻碍中脘者，加大黄下其郁陈，以还其气化之新也。

〖枳实栀子鼓汤〗百十二　（方【111】）

【111】枳实栀子豉汤

枳实炙，三枚　栀子擘，十四个　豉绵裹，一升

上三味，以清浆水七升，空煮取四升；内枳实、栀子，煮取二升；下豉，更煮五六沸，去滓，温分再服，覆令微似汗。若有宿食者，内大黄如博棋子五六枚，服之愈。

上一页：差后劳复四

当前页：差后劳复五

下一页：差后劳复六





* * *



原始资料来源互联网，中医世家网站整理。





差后劳复六 《伤寒悬解》



* * *





差后劳复六




【398】病人脉已解，而日暮微烦，以病新差，人强与谷，脾胃气尚弱，不能消谷，故令微烦，损谷则愈。

日暮阳收，宿食阻碍，阳气不降，是以生烦。食减易消，则愈也。

上一页：差后劳复五

当前页：差后劳复六

下一页：阴阳易　一章





* * *



原始资料来源互联网，中医世家网站整理。





阴阳易　一章 《伤寒悬解》



* * *





阴阳易　一章




阴阳易者，男女交易之病也。以其原无阴阳寒热之偏，而病传于他人，非关于本气，则温凉补泻之法，俱无所用，惟以同气相召，引之前出。盖病原于人我之贸迁，是以其所无易其所有也，法亦用男女之交换，仍以其所有易其所无也。彼以易来，此以易往，不烦别方，而阴阳互位，物我各还，妙难言喻也。



上一页：差后劳复六

当前页：阴阳易　一章

下一页：阴阳易一





* * *



原始资料来源互联网，中医世家网站整理。





阴阳易一 《伤寒悬解》



* * *





阴阳易一




【392】伤寒，阴阳易之为病，其人身体重，少气，少腹里急，或引阴中筋挛，热上冲胸，头重不欲举，眼中生花，膝胫拘急者，烧裈散主之。

伤寒新差，男女交感，阴邪传染，是谓阴阳易。伤寒之病，无论阴阳，肾水升泄，阴精必寒。以此阴寒之气，传之于人，阴盛气滞，则身体重浊。水寒木郁，则腹满里急，阴中筋挛，膝胫拘急。下寒则阳气升格，热上冲胸，虚乏少气，眼中生花，头重难举。其病肝肾下寒，肺心上热，烧裈散同气感召，阴寒下泻，则复其和平之旧矣。

〖烧裈散〗百十三　（方【110】）

【110】烧裩散

妇人中裩，近隐处，取烧作灰。

上一味，水服方寸匕，日三服，小便即利，阴头微肿，此为愈矣。妇人病取男子裩烧服。

上一页：阴阳易　一章

当前页：阴阳易一

下一页：汗下





* * *



原始资料来源互联网，中医世家网站整理。





汗下 《伤寒悬解》



* * *





汗下




汗下者，伤寒之法，而用之太过，则虚以实治，而或以亡身，用之不及，则实以虚治，而或以殒命。譬犹水也，载舟覆舟，水不任过，而破浪冲风，人之罪也，譬犹兵也，止乱生乱，兵不任咎，而纵敌长寇，人之责也。是以相阴阳之盛衰，审汗下之忌宜，忌汗下者，勿孟浪致误，引贼而入室，宜汗下者，勿迟回失断，养虎以贻患。故六经之外，又有汗下宜忌之篇，未可不求甚解矣。



上一页：阴阳易一

当前页：汗下

下一页：不可汗一





* * *



原始资料来源互联网，中医世家网站整理。





不可汗一 《伤寒悬解》



* * *





不可汗一




【　】脉濡而弱，弱反在关，濡反在巅，微反在上，涩反在下。微则阳气不足，涩则无血，阳气反微，中风汗出，而反躁烦，涩则无血，厥而且寒，阳微发汗，躁不得眠。

濡弱者，阳虚之诊。阳在上而阴在下，平人寸关常盛而尺中常虚，今弱反在关，濡反在寸。阳分之血多虚，阴分之气多虚，平人寸口常涩而尺中常微，今微反在寸，涩反在尺。微者，阳气之不足也，涩者，血少而不流也。上焦之阳气反微，于是表气不固，中风汗出，阳不内根而外泄，则反生烦躁，似乎阳盛也，下焦涩而无血，以其温气之虚，是以厥逆，而且寒冷。上之阳气不足，下之无血，总是阳微，阳微发汗，而再泻其阳，则躁不得眠矣。

上一页：汗下

当前页：不可汗一

下一页：不可汗二





* * *



原始资料来源互联网，中医世家网站整理。





不可汗二 《伤寒悬解》



* * *





不可汗二




【　】脉濡而弱，弱反在关，濡反在巅，弦反在上，微反在下，弦为阳运，微为阴寒，上实下虚，意欲得温。微弦为虚，不可发汗，发汗则寒栗，不能自还。

肝胆之脉弦，弦者，阳生之象。木生于水而长于土，弦应在关上，今者弦反在上。寸部既弦，则尺不应微，今者微反在下。弦为阳气升运而不降，微为阴分阳虚而生寒，是上实而下虚也。下焦虚寒，则意欲得温。总之，寸口之弦，尺中之微，悉因中焦之阳虚，虚者不可发汗，汗亡其阳，则寒冷战栗，不能自还也。

上一页：不可汗一

当前页：不可汗二

下一页：不可汗三





* * *



原始资料来源互联网，中医世家网站整理。





不可汗三 《伤寒悬解》



* * *





不可汗三




【　】脉濡而紧，濡则卫气微，紧则营中寒，阳微卫中风，发热而恶寒，营紧胃中冷，微呕心内烦。医谓有大热，解肌而发汗，亡阳虚烦躁，心下苦痞坚，表里俱虚竭，卒起而头眩，客热在皮肤，怅怏不得眠。不知胃气冷，紧寒在关元，技巧无所施，汲水灌其身，客热因时罢，栗栗而战寒，重被而覆之，汗出而冒巅，体惕而又振，小便为微难，寒气因水发，清谷不容间，呕变反肠出，颠倒不得安，手足为微逆，身冷而内烦。迟欲从后救，安可复追还！

脉濡而紧，阳虚阴盛之诊。濡则卫气微弱，紧则营中虚寒，卫阳微则卫中于风，发热而恶寒，营紧则胃中虚冷，微作呕吐而心内生烦。医见脉之紧，谓为伤寒浮紧之脉，内有大热不泄，因解其肌而发其汗。汗多亡阳，阳虚而生烦躁，心下浊阴填塞，而苦痞坚。其卫微而胃冷，表里之阳原虚，汗则表里俱虚，而且罄竭，于是卒起而头上眩晕。阳虚外脱，则客热在于皮肤，烦躁怅怏，不得眠卧。外热虽甚，不知其胃气之冷，紧寒在于关元。（关元，任脉穴，在脐下）。医见其外热愈增，技巧无施，乃汲水灌之，退其客热。客热因时罢退，栗栗振寒。医见其振寒，意其战汗，又重被而覆之，以逼其汗。汗出而冒颠昏晕，其身体动惕而又振摇，木郁而风动矣。阳亡气滞，小便为难。肾中之寒气，因冷水发作，下利清谷立见。前之微呕而上逆，今且变为肠滑而下陷。中气颓败，由是颠倒反覆，不得安宁，手足微生厥逆，身则外冷而内烦。是其命在顷刻，速治亦且无医，况迟迟欲从后救，安可复追还也！

上一页：不可汗二

当前页：不可汗三

下一页：不可汗四





* * *



原始资料来源互联网，中医世家网站整理。





不可汗四 《伤寒悬解》



* * *





不可汗四




【　】诸脉得数动微弱者，不可发汗，发汗则大便难，腹中干，胃燥而烦，其形相象，根本异源。

数动者，阳气之盛，微弱者，阴血之虚。汗则阴血愈亡，故便难腹干，胃燥而烦。阴盛者，汗则亡阳，而阳盛者，汗则亡阴，其烦躁之形状，虽甚相象，而其亡阳亡阴之根本，则源委不同也。

上一页：不可汗三

当前页：不可汗四

下一页：不可汗五





* * *



原始资料来源互联网，中医世家网站整理。





不可汗五 《伤寒悬解》



* * *





不可汗五




【　】厥逆脉紧，不可发汗，发汗则声乱，咽嘶，舌萎，声不得前。

厥逆而脉紧，阴盛里寒，故不可汗。汗则声乱，咽嘶，舌萎，而不能发声。嘶者，音欲绝而不亮，《素问》：弦绝者，其音嘶败。以肺主声，汗泻肺气，故声败也。

上一页：不可汗四

当前页：不可汗五

下一页：不可汗六





* * *



原始资料来源互联网，中医世家网站整理。





不可汗六 《伤寒悬解》



* * *





不可汗六




【　】动气在左，不可发汗，发汗则头眩，汗不止，筋惕肉瞤。

动气在左，肝气之郁。汗泄肝气，则阳气飞升而头上眩晕，风木疏泄而汗出不止，风木摇撼而筋惕肉瞤。

上一页：不可汗五

当前页：不可汗六

下一页：不可汗七





* * *



原始资料来源互联网，中医世家网站整理。





不可汗七 《伤寒悬解》



* * *





不可汗七




【　】动气在右，不可发汗，发汗即衄而渴，心苦烦，饮即吐水。

动气在右，肺气之郁，汗泄肺气，则收敛失政，衄血作渴，心中苦烦。阳虚里寒，故饮即吐水。

上一页：不可汗六

当前页：不可汗七

下一页：不可汗八





* * *



原始资料来源互联网，中医世家网站整理。





不可汗八 《伤寒悬解》



* * *





不可汗八




【　】动气在上，不可发汗，发汗则气上冲，正在心端。

动气在上，风木郁冲而心下动悸也。汗亡肝家温气，则肝气上冲，正在心端也。

上一页：不可汗七

当前页：不可汗八

下一页：不可汗九





* * *



原始资料来源互联网，中医世家网站整理。





不可汗九 《伤寒悬解》



* * *





不可汗九




【　】动气在下，不可发汗，发汗则无汗，心中大烦，骨节苦疼，目晕恶寒，食则反吐，谷不得前。

动气在下，风木振摇而脐下动悸也。此缘水寒木郁，汗之阴旺无汗，而微阳升泄，心中大烦。阴旺湿作，骨节苦痛。阳飞火败，目晕恶寒。土败胃逆，食则反吐，谷不得入也。

上一页：不可汗八

当前页：不可汗九

下一页：不可汗十





* * *



原始资料来源互联网，中医世家网站整理。





不可汗十 《伤寒悬解》



* * *





不可汗十




【　】咽中闭塞，不可发汗，发汗则吐血，气欲绝，手足逆冷，欲得蜷卧，不得自温。

咽中闭塞，浊气上填也。汗之中气颓败，不能统血，温气欲绝，故厥逆蜷卧也。

上一页：不可汗九

当前页：不可汗十

下一页：不可汗十一





* * *



原始资料来源互联网，中医世家网站整理。





不可汗十一 《伤寒悬解》



* * *





不可汗十一




【86】衄家，不可发汗，汗出必额上陷，脉紧急，目直视，不能眴，不得眠。

衄家阳气升泄，汗之亡阳，必额上塌陷，经脉紧急，目晴直视，不能眴转，不得眠睡，由其阳根泄露而不秘藏也。

上一页：不可汗十

当前页：不可汗十一

下一页：不可汗十二





* * *



原始资料来源互联网，中医世家网站整理。





不可汗十二 《伤寒悬解》



* * *





不可汗十二




【87】亡血家，不可发汗，发汗则寒栗而振。

亡血家，中脘阳虚，温气脱泄，汗之阳气愈亡，故寒栗而振。

上一页：不可汗十一

当前页：不可汗十二

下一页：不可汗十三





* * *



原始资料来源互联网，中医世家网站整理。





不可汗十三 《伤寒悬解》



* * *





不可汗十三




【84】淋家，不可发汗，发汗必便血。

淋家，土湿木郁，生气不达，汗之再亡血中温气，风木愈陷，疏泄不藏，必便血也。

上一页：不可汗十二

当前页：不可汗十三

下一页：不可汗十四





* * *



原始资料来源互联网，中医世家网站整理。





不可汗十四 《伤寒悬解》



* * *





不可汗十四




【85】疮家，虽身疼痛，不可发汗，汗出则痉。

疮家，脓血损伤，再以汗伤其血，则筋脉挛缩而病痉。

上一页：不可汗十三

当前页：不可汗十四

下一页：不可汗十五





* * *



原始资料来源互联网，中医世家网站整理。





不可汗十五 《伤寒悬解》



* * *





不可汗十五




【83】咽喉干燥，不可发汗。

津液亏也。

上一页：不可汗十四

当前页：不可汗十五

下一页：不可汗十六





* * *



原始资料来源互联网，中医世家网站整理。





不可汗十六 《伤寒悬解》



* * *





不可汗十六




【　】咳而小便利，若失小便者，不可发汗，汗则四肢厥冷。

阳升气逆，不能摄水，汗之中气愈败，故四肢厥冷。

上一页：不可汗十五

当前页：不可汗十六

下一页：不可汗十七





* * *



原始资料来源互联网，中医世家网站整理。





不可汗十七 《伤寒悬解》



* * *





不可汗十七




【　】咳者则剧，数吐涎沫，咽中必干，小便不利，心中饥烦，晬时而发，其形似疟，有寒无热，虚而寒栗。咳而发汗，蜷而苦满，腹中复坚。

凡病见咳，则证更剧。咳家多缘水旺土湿，肺气冲逆之故。气不清降，则津液凝结，化生涎沫。咽喉失滋，是以必干。气逆不能化水，故小便不利。此其清阳下陷，心中饥馁，君火不降，又觉烦生。晬时气虚寒战，发作如疟，但无热耳。咳而发汗，阳亡湿动，必蜷卧恶寒，而苦腹满，腹中复觉坚硬也。

上一页：不可汗十六

当前页：不可汗十七

下一页：不可汗十八





* * *



原始资料来源互联网，中医世家网站整理。





不可汗十八 《伤寒悬解》



* * *





不可汗十八




【　】诸逆发汗，病微者难差，剧者言乱目弦者死，命将难全。

诸厥逆之证，阳气最虚，汗之阳脱阴败，则言乱目眩而死。

上一页：不可汗十七

当前页：不可汗十八

下一页：不可下一





* * *



原始资料来源互联网，中医世家网站整理。





不可下一 《伤寒悬解》



* * *





不可下一




【　】脉濡而弱，弱反在关，濡反在巅，微反在上，涩反在下。微则阳气不足，涩则无血，阳气反微，中风汗出，而反躁烦，涩则无血，厥而且寒。阳微不可下，下之则心下痞硬。

上之阳气不足，下之无血，总是阳微，下之阳败胃逆，浊气填塞，则心下痞硬。

上一页：不可汗十八

当前页：不可下一

下一页：不可下二





* * *



原始资料来源互联网，中医世家网站整理。





不可下二 《伤寒悬解》



* * *





不可下二




【　】脉濡而弱，弱反在关，濡反在巅，弦反在上，微反在下。弦为阳运，微为阴寒，上实下虚，意欲得温。微弦为虚，虚者，不可下也。

寸口之弦，尺中之微，总因中焦阳虚，不可发汗，亦不可下也。

上一页：不可下一

当前页：不可下二

下一页：不可下三





* * *



原始资料来源互联网，中医世家网站整理。





不可下三 《伤寒悬解》



* * *





不可下三




【　】脉濡而弱，弱反在关，濡反在巅，浮反在上，数反在下。浮为阳虚，数为无血，浮为虚，数为热，浮为虚，自汗出而恶寒，数为痛，振寒而栗。微弱在关，胸下为急，喘汗而不得呼吸，呼吸之中，痛在于胁，振寒相抟，形如疟状。医反下之，故令脉数发热，狂走见鬼，心下为痞，小便淋漓，小腹甚硬，小便则尿血也。

阴虚于寸，阳虚于尺，是其常也，乃浮反在上，数反在下。浮者，阳虚而不根于阴也。数者，血虚而不能荣木也。血虚木燥，少阳胆经不降，相火升炎，必当发热，故浮为虚而数为热。阳虚而表气不固，故自汗出而恶寒，少阳不降而脉数，则经气壅遏而为痛。少阳之病，往来寒热，脉数痛生，则经气郁闭，必振寒而战栗。肝胆脾胃，候在关上，微弱在关，则土虚胃逆，碍胆经降路。胆脉自胸下膈，由胃口而循胁肋，胆经不降，故胸下满急。胆胃升塞，气道壅阻，故喘促汗出，不得呼吸。呼吸则气鼓胁肋，而痛作焉，故痛在于胁（释数为痛句）。其振寒战栗，时往时来，形如疟状，全以中气不足，胃逆胆郁之故。医不知而反下之，中气愈败，胆胃更逆，故令脉数，发热较前更剧，加以狂走见鬼，心下为痞。阳亡湿动，脾肝郁陷，则小便淋漓，小腹胀满。风木陷泄，久必尿血也。

上一页：不可下二

当前页：不可下三

下一页：不可下四





* * *



原始资料来源互联网，中医世家网站整理。





不可下四 《伤寒悬解》



* * *





不可下四




【　】脉浮而大，浮为气实，大为血虚。血虚为无阴，孤阳独下阴部者，小便当赤而难，胞中当虚。今反小便利而大汗出，法应卫家当微。今反更实，津液四射，营竭血尽，干烦而不得眠，血薄肉消，而成暴液。医复以毒药攻其胃，此为重虚，客阳去有期，必下如污泥而死。

脉浮而大，浮为卫气之实，大为营血之虚。血虚是为无阴，阴虚不能配阳，则阳为孤阳。阳盛必俯侵阴位，孤阳独下阴部者，膀胱热癃，小便当赤而难，胞中当空虚而无尿。今反小便利，乃知阳盛于外，而未下于阴部。下焦阴虚，而温气脱泄，实阴中之阳虚也。外之阳实，蒸发皮毛，津液四射，大汗不止，营血化汗，尽泄于外，表里干燥，烦不得眠。血逼肉消，而化汗液，暴泄不收，则胃气虚败，亡脱非久。医不知此，而复以毒药攻其胃，是谓重虚其虚。外之客阳，亦不久驻，而脱去有期。表里阳竭，则脏腑溃烂，必下如污泥而死也。

上一页：不可下三

当前页：不可下四

下一页：不可下五





* * *



原始资料来源互联网，中医世家网站整理。





不可下五 《伤寒悬解》



* * *





不可下五




【　】微则为咳，咳则吐涎，下之则咳止而利因不休，利不休则胸中如虫啮，粥入则出，小便不利，两胁拘急，喘息为难，颈背相引，臂则不仁，极寒反汗出，身冷若冰，眼睛不慧，语言不休，而谷食多入，此谓除中，口虽欲言，舌不得前。

阳微则为咳，（前章：微反在上）。咳则吐涎沫，此以胃寒而气逆也。下之气降而脾陷，故咳止而利因不休。利不休则清气愈陷而浊气愈逆，胸中痒如虫啮。胃败而不纳，故粥入则吐。胆经不降，故两胁拘急。胸膈壅塞，故喘息为难。太阳寒水之经，行身之背，水寒筋缩，故颈背相引而掣。手之三阳俱虚，故臂则不仁，极寒而卫阳败泄，反汗出，其身冷如冰。而眼晴不慧，语言不休，则神明败矣。阳败如此，应不能食，而乃谷食多入，此为中气除根，而居膈上，反能食，必死之证也。心窍于舌，阳败神亡，则舌不能用，前之语言不休者，今且口虽欲言，而舌不得举矣。

上一页：不可下四

当前页：不可下五

下一页：不可下六





* * *



原始资料来源互联网，中医世家网站整理。





不可下六 《伤寒悬解》



* * *





不可下六




【　】脉数者，久数不止，止则邪结，正气未复，邪气却结于脏，故邪气浮之，与皮毛相得。脉数者，不可下，下之必烦利不止。

凡外见数脉，必有里阴格阳，阳不下根，故动数失度。久数而不见停止，里阴未结也，一见停止，则阴邪结矣。正气内复，虽结必消，正气不能内复，则邪气却结于脏。盘据根深，外逼阳气，浮于皮毛之部，是以脉数。脉数者，不可下，下之阴邪愈旺，必上烦下利不止。盖盛于外者，必虚于内，见其外盛而知其内虚，是为良工。

上一页：不可下五

当前页：不可下六

下一页：不可下七





* * *



原始资料来源互联网，中医世家网站整理。





不可下七 《伤寒悬解》



* * *





不可下七




【　】动气在左，不可下，下之则腹内拘急，食不下，动气更剧，虽有身热，卧则欲蜷。

动气在左，肝气之郁。下之，生气愈败，是以拘急。

上一页：不可下六

当前页：不可下七

下一页：不可下八





* * *



原始资料来源互联网，中医世家网站整理。





不可下八 《伤寒悬解》



* * *





不可下八




【　】动气在右，不可下，下之则津液内竭，咽燥鼻干，头眩心悸也。

动气在右，肺气之郁。下之，津亡气泄，阳神飞越，故咽燥鼻干，头眩心悸也。

上一页：不可下七

当前页：不可下八

下一页：不可下九





* * *



原始资料来源互联网，中医世家网站整理。





不可下九 《伤寒悬解》



* * *





不可下九




【　】动气在上，不可下，下之则掌握烦热，身上浮冷，热汗自泄，欲得水自灌。

动气在上，风木郁冲于心下也。下之，温气外泄，风木不敛，故烦热汗出，欲得水灌。

上一页：不可下八

当前页：不可下九

下一页：不可下十





* * *



原始资料来源互联网，中医世家网站整理。





不可下十 《伤寒悬解》



* * *





不可下十




【　】动气在下，不可下，下之则腹胀满，卒起头眩，食则下清谷，心下痞也。

动气在下，风木振撼于脐下也。下之，温气亡泄，木郁克土，则腹胀，阳气无根，则头眩，风木不敛，则下清谷，浊气上填，则心下痞也。

上一页：不可下九

当前页：不可下十

下一页：不可下十一





* * *



原始资料来源互联网，中医世家网站整理。





不可下十一 《伤寒悬解》



* * *





不可下十一




【　】咽中闭塞者，不可下，下之则上轻下重，水浆不下，卧则欲蜷，身急痛，下利日数十行。

咽中闭塞者，浊阴冲逆，下之，阳亡湿动，则下重，阴盛胃逆，则水浆不下。

上一页：不可下十

当前页：不可下十一

下一页：不可下十二





* * *



原始资料来源互联网，中医世家网站整理。





不可下十二 《伤寒悬解》



* * *





不可下十二




【　】诸外实者，不可下，下之则发微热，亡脉厥者，当脐握热。

外实则内虚，下之阳亡气泄，则发微热。无脉而厥逆者，中气外脱，故当脐热。

上一页：不可下十一

当前页：不可下十二

下一页：不可下十三





* * *



原始资料来源互联网，中医世家网站整理。





不可下十三 《伤寒悬解》



* * *





不可下十三




【　】诸虚者，不可下，下之则大渴。求水者，易愈，恶水者，剧。

求水者，阳气未败，故易愈。

上一页：不可下十二

当前页：不可下十三

下一页：不可下十四





* * *



原始资料来源互联网，中医世家网站整理。





不可下十四 《伤寒悬解》



* * *





不可下十四




【　】夫病阳多者热，下之则硬。

阴盛者，下则亡阳，阳盛者，下则亡阴，所谓坚者不受，瑕者受之也。阳病热多，下之阴亡，是以便硬。

上一页：不可下十三

当前页：不可下十四

下一页：不可下十五





* * *



原始资料来源互联网，中医世家网站整理。





不可下十五 《伤寒悬解》



* * *





不可下十五




【　】无阳阴强，大便硬者，下之则必清谷腹满。

阴盛而便硬者，下之土败木郁，故清谷腹满。

上一页：不可下十四

当前页：不可下十五

下一页：不可下十六





* * *



原始资料来源互联网，中医世家网站整理。





不可下十六 《伤寒悬解》



* * *





不可下十六




【　】发汗多，亡阳谵语者，不可下，与桂枝柴胡汤，方在少阳七。和其营卫，以通津液，后自愈。

营卫和而津液通，神气渐复，谵语自止。

上一页：不可下十五

当前页：不可下十六

下一页：不可汗下一





* * *



原始资料来源互联网，中医世家网站整理。





不可汗下一 《伤寒悬解》



* * *





不可汗下一




【　】伤寒发热，口中勃勃气出，头痛目黄，衄不可制，贪水者必呕，恶水者厥，若下之，咽中生疮。假令手足温者，必下重便脓血。头痛目黄者，若下之，则两目闭。贪水者，脉必厥，其声嘤，咽喉塞，若发汗，则战栗。阴阳俱虚，恶水者，若下之，则里冷不嗜食，大便完谷出，若发汗，则口中伤，舌上白苔，躁烦。脉实数，不大便，六七日后，必便血，若发汗，则小便自利也。

伤寒发热，口中勃勃热气外出，头痛，目黄，衄不可制，是湿热之上壅也。渴而贪水者，胃逆而火升，必呕。恶水者，阳虚而火败，必厥。若下之，则下寒格其上热，相火升炎，咽中生疮。脾主四肢，假令手足温者，肝脾阳陷，郁热伤阴，必下重而便脓血，头痛目黄者，阳虚湿盛，若下之，则虚阳陷而目闭。渴而贪水者，下则亡其下焦之阳，脉必厥。厥者，初来大，渐渐小，更来渐大，乃气结而不流畅之故也。其声嘤，嘤者，声细欲绝，乃气败而不发扬之故也。咽喉塞塞者，孔窍梗阻，乃气蔽而不开通之故也。盖渴而贪水者，胃逆火升，下之而寒湿下旺。浊气上填，气道壅塞，故脉证如此。若发汗，则亡其上焦之阳，战栗振摇。气脱津伤，阴阳俱虚，恶水者，若下之，则胃阳颓败，里冷不嗜食，脾阳颓败，大便完谷出。若发汗，则阳泄火升，口中必伤。肺津郁浊，塞于心部，心窍于舌，故舌上白苔。君火升逆，故生烦躁。经阳外脱，故脉数实。津液亡泄，故不大便。肝脾陷败，六七日后，木郁风动，疏泄不藏，必便血也。若发汗，里阳愈败，则膀胱不藏，小便自利而不禁也。

上一页：不可下十六

当前页：不可汗下一

下一页：不可汗下二





* * *



原始资料来源互联网，中医世家网站整理。





不可汗下二 《伤寒悬解》



* * *





不可汗下二




【　】伤寒，脉阴阳俱紧，恶寒发热，则脉欲厥。厥者，脉初来大，渐渐小，更来渐渐大，是其候也。如此者，恶寒甚者，翕翕汗出，喉中痛，热多者，目赤脉多，睛不慧。医复发之，咽中则伤。若复下之，则两目闭，寒多者，便清谷，热多者，便脓血。若熏之，则身发黄。若熨之，则咽燥。若小便利者，可救之，小便难者，为危殆。

伤寒，尺寸脉俱紧，恶寒发热，则脉欲作厥。厥者，脉初来大，渐渐小，更来渐渐大，是其候也。盖脉道紧迫，经气不能畅行，故忽大而忽小也。其恶寒甚者，外寒闭其内热，热蒸窍泄，翕翕汗出，喉中疼生。发热多者，热气外达，目多赤脉，眼晴不慧。若医复发其汗，则肺津愈枯，咽中更伤矣。若复下之，则阳气陷，两目闭。下后阳败而内寒多者，则便清谷，阳陷而内热多者，则便脓血。若用火熏之，则湿气郁蒸，而身发黄色。若用火熨之，则肺津消烁，而咽中干燥。若小便利者，气化未绝，尚可救之，小便难者，气化不行，此为危殆矣。上章小便之利，乃水泉之不止，此章小便之利，乃气化之犹行，证同而病异也。

上一页：不可汗下一

当前页：不可汗下二

下一页：不可汗下三





* * *



原始资料来源互联网，中医世家网站整理。





不可汗下三 《伤寒悬解》



* * *





不可汗下三




【　】伤寒头痛，翕翕发热，形像中风，常微汗出。自呕者，下之益烦，心中懊憹如饥。发汗则致痉，身强难以屈伸。熏之则发黄，不得小便，久则发咳吐。

伤寒头痛，翕翕发热，形像中风，常微汗出，是湿盛而阳郁者也。若自呕者，胃气上逆，下之中气败而胃愈逆，益增其烦，心中懊憹不快，而清阳陷败，空馁如饥。发汗耗其津血，筋脉失养，则成痉病，身体强，难以屈伸。火熏则湿气郁蒸，身发黄色，不得小便，久则肺胃升逆，而发咳吐也。

上一页：不可汗下二

当前页：不可汗下三

下一页：不可汗下四





* * *



原始资料来源互联网，中医世家网站整理。





不可汗下四 《伤寒悬解》



* * *





不可汗下四




【　】伤寒，发热头痛，微汗出，发汗则不识人，熏之则喘，不得小便，心腹满，下之则短气，小便难，头痛背强。加温针则衄。

发热头痛，微汗出，证与前同。发汗败其阳神，故不识人。熏之伤其肺气，故喘。气不化水，故不得小便。湿气不泄，故心腹胀满。下之阳亡湿盛，浊气升塞，则短气而小便难，头疼而脊背强。温针烁其营血，则血升而鼻衄。总之，阳虚之家，汗、下、温针，俱非宜也。

上一页：不可汗下三

当前页：不可汗下四

下一页：可汗一





* * *



原始资料来源互联网，中医世家网站整理。





可汗一 《伤寒悬解》



* * *





可汗一




【　】脉浮大，应发汗，医反下之，此为大逆。

浮为在表，故宜汗不宜下。

上一页：不可汗下四

当前页：可汗一

下一页：可吐一





* * *



原始资料来源互联网，中医世家网站整理。





可吐一 《伤寒悬解》



* * *





可吐一




【　】病人手足厥冷，脉乍结，以客气在胸中，心下满而烦，欲食不能食者，病在胸中，当吐之。

手足厥冷，脉乍结代，此以下焦浊气，客居胸中，心下胀满而烦生。欲食不能食者，病在胸中，阻碍气道故也。此当吐之。

上一页：可汗一

当前页：可吐一

下一页：可吐二





* * *



原始资料来源互联网，中医世家网站整理。





可吐二 《伤寒悬解》



* * *





可吐二




【　】病胸上诸实，胸中郁郁而痛，不能食，欲使人按之，而反有涎唾，下利日十余行，其脉反迟，寸口脉微涩，此可吐之，吐之利即止。

胸上诸实者，内有败浊之物，非无形之空气也。败浊阻碍，肺气壅塞，故胸中郁郁而痛，不能下食，浊气冲突，欲使人按之。按之壅遏肺气，津液上涌，故反有涎唾。浊阴上逆，则清阳下陷，故下利日十余行。阴盛于下，故脉反迟。浊物填塞，清气阻滞，故脉涩见于寸口。此可吐之，吐之则败浊去而清阳升，利即止也。

上一页：可吐一

当前页：可吐二

下一页：可吐三





* * *



原始资料来源互联网，中医世家网站整理。





可吐三 《伤寒悬解》



* * *





可吐三




【　】宿食在上脘，当吐之。

食消则在下脘，不能吐也，未消而在上脘，法当吐之。

上一页：可吐二

当前页：可吐三

下一页：可下一





* * *



原始资料来源互联网，中医世家网站整理。





可下一 《伤寒悬解》



* * *





可下一




【　】下利，三部脉皆平，按之心下硬者，急下之，宜大承气汤。方在阳明二十一。

寸大于关，关大于尺，人之常也，是以三部脉不平。三部皆平，是乙木郁于尺中，不能上达，故尺与关平，甲木郁于关上，不能下达，故关与寸平。乙木陷则少腹胀满，甲木逆则心下痞硬，关尺弦浮，肝胆俱病。若按之少腹满者，是乙木之陷，土湿木郁，不可下也，若按之心下硬者，是甲木之逆，土燥火炎，当急下之。盖脾经壅迫，胃腑郁遏，水谷莫容，故见下利。宜大承气汤，泻其腑中之郁遏也。

上一页：可吐三

当前页：可下一

下一页：可下二





* * *



原始资料来源互联网，中医世家网站整理。





可下二 《伤寒悬解》



* * *





可下二




【　】脉双弦而迟者，必心下硬，脉大而紧者，阳中有阴也，可以下之，宜大承气汤。方在阳明二十一。

心下硬者，虽关与寸平，上章。然胆木不降，必见弦象。脉双弦而迟者，是胆经郁塞，降令不遂，必心下痞硬，若脉大而紧者，是阳明胃中有未消之谷，外为胆经郁遏，里不能容而表不能达，故浮大而紧涩也。此可下之，宜大承气汤，泻其宿食也。

上一页：可下一

当前页：可下二

下一页：可下三





* * *



原始资料来源互联网，中医世家网站整理。





可下三 《伤寒悬解》



* * *





可下三




【　】问曰：人病有宿食者，何以别之？答曰：寸口脉浮而大，按之反涩，尺中亦微而涩，故知有宿食。当下之，宜大承气汤。方在阳明二十一。

宿食在胃，郁格表阳，故寸口浮大，阻碍里气，故按之梗涩。尺中亦微而涩者，尺中主里也。涩即紧之变文，此申明上章之义。

上一页：可下二

当前页：可下三

下一页：可下四





* * *



原始资料来源互联网，中医世家网站整理。





可下四 《伤寒悬解》



* * *





可下四




【　】下利不欲食者，以有宿食故也，当下之，宜大承气汤。方在阳明二十一。

上论宿食之脉，此论宿食之证，宜合观之。

上一页：可下三

当前页：可下四

下一页：可下五





* * *



原始资料来源互联网，中医世家网站整理。





可下五 《伤寒悬解》



* * *





可下五




【　】下利脉反滑，当有所去，下之乃愈，宜大承气汤。方在阳明二十一。

内有宿物，沉取而脉反涩，必浮取而脉反滑。缘宿物郁碍，阳气外浮，不交于阴，而无阴气之翕聚，故令脉滑。滑即上章浮大之义。

上一页：可下四

当前页：可下五

下一页：可下六





* * *



原始资料来源互联网，中医世家网站整理。





可下六 《伤寒悬解》



* * *





可下六




【　】下利脉迟而滑者，内实也，利未欲止，当下之，宜大承气汤。方在阳明二十一。

迟即涩之变文，宿食不能阻其表气，而郁其里气，故外滑而内迟。里气郁阻，肝脾不升，故利未欲止。

上一页：可下五

当前页：可下六

下一页：可下七





* * *



原始资料来源互联网，中医世家网站整理。





可下七 《伤寒悬解》



* * *





可下七




【　】伤寒后，脉沉沉者，内实也，下解之，宜大柴胡汤。方在少阳十三。

脉沉沉者，少阳之经郁逼阳明之腑也，故宜大柴胡汤，外散甲木之邪，内泄戊土之郁。表里双解，故曰下解。缘少阳经气不舒，逼侵胃腑，胃热而郁，不得外达，故脉气沉沉而郁荡也。

上一页：可下六

当前页：可下七

下一页：可下八





* * *



原始资料来源互联网，中医世家网站整理。





可下八 《伤寒悬解》



* * *





可下八




【　】病人腹中满痛者，此为实也，当下之，宜大承气汤。方在阳明二十一。

腑邪壅遏，不得下泄，故腹中满痛。

上一页：可下七

当前页：可下八

下一页：可下九





* * *



原始资料来源互联网，中医世家网站整理。





可下九 《伤寒悬解》



* * *





可下九




【　】下利差后，至其年月日复发者，以病不尽故也，当下之，宜大承气汤。方在阳明二十一。

下利差后、至其年月日而又发，以病根不尽故也。当下之，以绝其根。

上一页：可下八

当前页：可下九

下一页：卷末·附王叔和《伤寒例》





* * *



原始资料来源互联网，中医世家网站整理。





卷末·附王叔和《伤寒例》 《伤寒悬解》



* * *





卷末·附王叔和《伤寒例》




叔和《伤寒序例》，悖谬之至，而传流千古，遂成伤寒祖派。程氏应旄郊倩，解经义以辟之，甚有识悟。惜其议论多疵，削而正之，存其梗概，以破医书承袭之讹。

《阴阳大论》云：春气温和，夏气暑热，秋气清凉，冬气冷冽，此则四时正气之序也。冬时严寒，万类深藏，君子固密，则不伤于寒，触冒之者，乃名伤寒耳。其伤于四时之气，皆能为病，以伤寒为毒者，以其最成杀厉之气也。

中而即病者，名曰伤寒，不即病者，寒毒藏于肌肤，至春变为温病，至夏变为暑病，暑病者，热极重于温也。是以辛苦之人，春夏多温热者，皆繇冬时触寒所致，非时行之气也。

凡时行者，春时应暖而反大寒，夏时应热而反大凉，秋时应凉而反大热，冬时应寒而反大温，此非其时而有其气。是以一岁之中，长幼之病，多相似者，此则时行之气也。夫欲候知四时正气为病，及时行疫气之法，皆当按斗历占之。

九月霜降节后，宜渐寒，向冬大寒。至正月雨水节后，宜解也。所以谓之雨水者，以冰雪解而为雨水故也。至惊蛰二月节后，气渐和暖，向夏大热，至秋便凉。从霜降以后，至春分以前，凡有触冒霜露，体中寒即病者，谓之伤寒也。

其冬有非节之暖者，名曰冬温。冬温之毒，与伤寒大异。冬温复有先后，更相重沓，亦有轻重，为治不同，证如后章。

从立春节后，其中无暴大寒，又不冰雪，而有人壮热为病者，此属春时阳气发于冬时伏寒，变为温病。

从春分以后，至秋分节前，天有暴寒者，皆为时行寒疫也。

三月四月，或有暴寒，其时阳气尚弱，为寒所折，病热犹轻。五月六月，阳气已盛，为寒所折，病热则重，七月八月，阳气已衰，为寒所折，病热亦微。其病与温及暑病相似，但治有殊耳。

十五日，得一气，于四时之中，一时有六气，四六名为二十四气也。然气候亦有应至而不至，或有未应至而至者，或有至而太过者，皆成病气也。但天地动静，阴阳鼓击者，各止一气耳。是以彼春之暖，为夏之暑，彼秋之忿，为冬之怒。是以冬至之后，一阳爻升，一阴爻降也，夏至之后，一阳气下，一阴气上也。斯则冬夏二至，阴阳合也，春秋二分，阴阳离也。阴阳交易，人变病焉，此君子春夏养阳，秋冬养阴，顺天地之刚柔也。

小人触冒，必婴暴疹，须知毒烈之气，留在何经，而发何病，详而取之，是以春伤于风，夏必飨泄，夏伤于暑，秋必病疟，秋伤于湿，冬必咳嗽，冬伤于寒，春必病温。此必然之道，可不审明之。

《素问·生气通天论》：凡阴阳之要，阳密乃固，两者不和，若春无秋，若冬无夏，因而和之，是谓圣度。故阳强不能密，阴气乃绝。阴平阳秘，精神乃治，阴阳离决，精气乃绝。因于露风，乃生寒热。是以春伤于风，邪气留连，乃为洞泄。夏伤于暑，秋病痎疟。秋伤于湿，上逆而咳，发为痿厥。冬伤于寒，春必病温。四时之气，更伤五脏。金匮真言论：夫精者，身之本也，故藏于精者，春不病温。冬时寒水蛰藏，阳气下潜，人于此际，宜顺天时，以藏水精。精藏则相火不泄，坎阳乃秘。若冬不藏精，坎阳泄露，相火蒸炎，孔窍常开，是以易伤于寒。寒束皮毛，相火莫泄，虽当冬时，实行夏令。及其冬去春来，袭以温风，开其皮毛，风愈欲泄，气愈欲闭。卫气一闭，遏其营血，郁热燔蒸，温病作矣。故曰冬伤于寒，春必病温。冬伤于寒者，因于冬不藏精，春必病温者，因于冬伤于寒。盖肾精不藏，相火泄露，外寒闭其内热，是以春时得风，必成温病也。

叔和但据白文有冬伤于寒，春必病温之语，仲景《伤寒》中，殊未拈出，便从无中生有，演出中而即病者，名曰伤寒，不即病者，寒毒藏于肌肤，至春变为温病，至夏变为暑病，春夏温热，皆由冬时触寒所致，甚属荒陋之说矣。程氏此节未妥，酌改之。

伤寒之病，逐日浅深，以施方治。今世人伤寒，或始不早治，或治不对病，或日数久淹，困乃告医，医人又不依次第而治之，则不中病。皆宜临时消息制方，无不效也。今搜采仲景旧论，录其证候，诊脉声色，对病真方，有神验者，拟防世急也。又土地温凉高下不同，物性刚柔餐居亦异，是故黄帝兴四方之问，岐伯举四治之能，以训后贤，开其未悟者。临病之工，宜须两审也。

凡伤于寒，则为病热，热虽甚不死，若两感于寒而病热者，必死。

程氏曰：《素问·热论》黄帝曰：今夫热病者，皆伤寒之类也，或愈或死，其死皆以六七日之间，其愈皆以十日以上者，何也？不知其解，愿闻其故。热病为伤寒之类，其与伤寒，自是两病可知。

盖伤寒有统属之伤寒，有分隶之伤寒病。凡病从皮毛得而属于太阳经者，皆得谓之伤寒。于太阳经中，有发热恶寒，头身痛，骨节疼，无汗而喘，脉阴阳俱紧者，方得名为伤寒病。其外风、暑、湿、热等病，不必如伤寒，此一病之脉证，而为伤寒之类则一，故谓热病为伤寒之类则可，谓伤寒为热病则不可。

热论：人之伤于寒也，则为病热，热虽甚不死。人之伤于寒也，则为病热，其易温云热者，以夏至前为温，夏至后为暑，温不足该之，而有热无寒则均。伤寒必恶寒，表虽热而里无热，温病一起，表里俱热，挨经而日增剧。势之难遏，似不同于伤寒，然势虽从经过，未连及脏，故热虽甚而不死。叔和加一凡字，将寒伤营之病，混作热病，而以热虽甚之热，混伤寒发热之热，由此淆黑白而为一矣。

热论：两感于寒而病者，必不免于死。两感者，冬不藏精，相火发泄，故冬去春来，风露外袭，郁其内热，感应更速，于是表里双传，此其阳亢阴枯，更甚于前，是以不免于死。程氏此节未妥，改之。

尺寸俱浮者，太阳受病也，当一二日发，以其脉上连风府，故头项痛，腰脊强。尺寸俱长者，阳明受病也，当二三日发，以其脉挟鼻，络于目，故身热目痛鼻干，不得卧。尺寸俱弦者，少阳受病也，当三四日发，以其脉循胁，络于耳，故胸胁痛而耳聋。此三经皆受病，未入于腑，可汗而已。尺寸俱沉细者，太阴受病也，当四五日发，以其脉布胃中，络于嗌，故腹满而嗌干。尺寸俱沉者，少阴受病也，当五六日发，以其脉贯肾，络于肺，系舌本，故口燥舌干而渴。尺寸俱微缓者，厥阴受病也，当六七日发，其脉循阴器，络于肝，故烦满而囊缩。此三经皆受病，已入于腑，可下而已。

若两感于寒者，一日太阳受之，即与少阴俱病，则头痛口干，烦满而渴，二日阳明受之，即与太阴俱病，则腹满身热，不欲食，谵语，三日少阳受之，即与厥阴俱病，则耳聋囊缩而厥，水浆不入，不知人者，六日死。

若三阴三阳，五脏六腑皆受病，则营卫不拈行，腑脏不通，则死矣。其不两感于寒，更不传经，不加异气者，至七日太阳病衰，头痛少愈也，八日阳明病衰，身热少歇也，九日少阳病衰，耳聋微闻也，十日太阴病衰，腹减如故，则思饮食，十一日少阴病衰，渴止，舌干已而嚏，十二日厥阴病衰，囊纵，少腹微下，大气皆去，病人精神爽慧也。

程氏曰：热论，帝曰：愿闻其状。岐伯曰：伤寒一日，巨阳受之。巨阳者，诸阳之属也，故为诸阳主气也。其脉连于风府，故头项痛，腰脊强。二日阳明受之，阳明主肉，其脉挟鼻络于目，故身热目痛鼻干，不得卧也。三日少阳受之，少阳主胆，其脉循胁络于耳，故胸胁痛而耳聋。四日太阴受之，太阴脉布胃中，络于嗌，故腹满而嗌干。五日少阴受之，少阴脉贯肾，络于肺，系舌本，故口燥舌干而渴。六日厥阴受之，厥阴脉循阴器而络于肝，欲烦满而囊缩。

热病之状，类于伤寒者，以六经之所主，及其脉之所挟、所络、所循、所布、所贯、所系皆同。究竞伤寒是寒，热病是热，类中自有不类处。人当于此，别其源头也。

一日巨阳受之，头项痛，腰脊强，类也，其不类者，伤寒必恶寒，此不恶寒，表里皆热故也。二日阳明受之，身热目痛鼻干，不得卧，类也，其不类者，伤寒有胃家之虚，热病皆胃家之实，有热无寒故也。三日少阳受之，胸胁痛而耳聋，类也，其不类者，伤寒则往来寒热，此不往来寒热，有半表热无半里寒故也。伤寒三阳经属热，三阴经属寒，热病则三阳三阴只有热而无寒。盖此热自冬不藏精，而伤于寒时，已从藏气酿成，至春阳发动，从前所酿之藏气，尽成病气，分布出来，虽经络有阴阳之不同，而所受者，只此阳热之一气为布现。四日太阴受之，则腹满嗌干，全不类伤寒腹满、吐利、食不下之太阴也。五日少阴受之，则口燥舌干而渴，绝不类伤寒脉微细，但欲寐之少阴也。六日厥阴受之，则烦满而囊缩，绝不类伤寒食不下，食即吐蛔之厥阴也。视伤寒不啻霄壤，岂容混哉！

叔和将伤寒混入热病，遂于三阳经加尺寸俱浮、尺寸俱长、尺寸俱弦之脉，于三阴经加尺寸俱沉细、尺寸俱沉、尺寸俱沉缓之脉。彼见经无脉法，遂恣其杜撰，不知热病之脉，经文已于后篇评热论补出脉躁疾三字矣，即仲景论中脉数急为传之数急字也。数急字，紧，对论中脉若静者，为不传之静字，看浮、长、弦、沉、细、缓，皆不传之静脉，与传经之热病何涉！

热病经虽传，而所传者无非热，首尾止是一病，故数急外无他改易。虽六经各有见证，其为阳旺阴衰，津液内竭之诊则一。若伤寒，则病随经变，脉从病传，其虚实寒热等，一经有一经之病，则一经有一经之脉。故治法有解表发汗、吐、下、和解、温经之不同，一皆相其脉法处治。

叔和以此等脉法混加热病，热病为阳，浮、弦、长，岂是两阳合明，火邪熏灼之脉！至于加三阴经以沉、微、缓，则是阳病见阴脉者死矣，经文又何以云热虽甚不死！此等所关匪小！

至于本文受之云者，缘未病之先，经络已是阳热布满，挨到便现六经，皆已然而然之事。叔和将之字换一病字，则未受之前无病气，与伤寒之续得转属证何异！

叔和爰经，与仲景论中寒热分途，经同病异处，总不管理，但于经文有不合处，辄改而添捏之。后人无从正其舛讹，反以此篇为例，或歌或赋，罔不以之几何。不以《内经》为锋镝，是又叔和之罪人也。

经之不两感于寒者。七日巨阳病衰，头痛少愈，八日阳明病衰，身热少愈，九日少阳病衰，耳聋微闻，十日太阴病衰，腹减如故，则思饮食，十一日少阴病衰，渴止不满，舌干已而嚏，十二日厥阴病衰，囊纵，少腹微下，大气皆去，病日已矣。热病传遍六经，方得从头罢去。以从前各经，皆为阳热所布伏，故毒热必从头次第发得出来，真阴方从头次第复得转去，万无中止之理。亦万无越次之理也。

《内经》，帝曰：治之奈何？岐伯曰：治之各通其脏脉，病日衰已矣，其未满三日者，可汗而已，其已满三日者，可泻而已。汗泻二字，俱是刺法。故云各通其脏脉，刺法有浅有深，故云可汗可泻，法详“刺热篇”。（《灵枢·热病》：泻之则热去，补之则汗出，汗与泻。有补泻之分也）。《灵枢·热病》：热病三日，而气口静，人迎躁，取之五十九刺，以泻其热而出其汗，实其阴以补其不足。其可刺者，急取之，不汗出则泻，故本文于汗泻下著而已二字。见刺法外无他治，隐伏仲景汗、下、温针之禁，仲景不言刺法，已于刺法外另会经意矣。刺热篇云。治诸热，饮之以寒水，乃刺之，必寒衣之，居止寒处。身寒而止也。从此推之，仲景法中，岂无一二方法，可以代此四寒字者乎。叔和以腑字换去脏脉字，而以下字换去泻字，笔尖一动，冤魂载道。千载后，谁复于汗下二字外，一从《内经》，检及《洗冤录》也。

《内经》，帝曰：其病两感于寒者，其脉应与其病形何如？岐伯曰：两感于寒者，病一日巨阳与少阴俱病，则头痛口干而烦满，二日阳明与太阴俱病，则腹满身热，不欲食，谵语，三日少阳与厥阴俱病，则耳聋囊缩而厥，水浆不入，不知人，六日死。三阴三阳、五脏六腑皆受病，营卫不行，五脏不通，则死矣。帝曰：五脏已伤，六腑不通，营卫不行，如是之，后三日乃死，何也？岐伯曰：阳明者，十二经脉之长也，其血气盛，故不知人，三日其气乃尽，故死矣。两感于寒者，寒水被伤，夺之再夺，竭脂伐髓，由腑及脏，故次年病温，辄见双传，即评热病论所谓阴阳交之病也。一腑一脏，阴阳相交，而以火作合。人身一水不胜两火，况水亦是火，以之布满于腑脏营卫间，如燔如炙，宁不速死！然阳明有气，尚能迟之三日，可见不成死证之温病，便当留此胃汁，不容汗下温针之重夺矣。

评热病论，凡病伤寒而成温者，先夏至日者为病温，后夏至日者为病暑，暑当与汗皆出，勿止。《内经》俱是说热病，恐人失去冬伤于寒，春必病温之来历，故以凡病伤寒而成温者总之。见其言热，都是温也。温病已成，在春不发，至夏亦发，温与暑，实是一病。论春夏温暑之病根，何当不种于冬时。但所种原是热。不是寒，何云寒毒藏于肌肤，至春变为温病，至夏变为暑病耶？一篇热病经文，被叔和引来混入仲景之伤寒，处处矛盾矣。

伤寒有三解：一曰伤寒，一曰伤寒病，一曰伤于寒。伤寒，即《难经》所云伤寒有五，正经自病，五邪所伤之谓，仲景以伤寒名书者主此。伤寒病，即《难经》五中分出之一病，《素问》所云重感于寒，内外皆然之病，仲景《论》中太阳病，或已发热，或未发热，必恶寒，体痛呕逆，脉阴阳俱紧，名曰伤寒者主此。若伤于寒，则非病也，乃温病所受之源头，《素问》所云冬不藏精，阳强不秘，精气乃绝之谓。其发为病，则仲景《论》中太阳病，发热而渴，不恶寒，为温病者是也。

温病对伤寒病言，为两歧。温病对伤寒言，为统属。伤寒所统属者，多热病，其一耳。温病对伤于寒言，为胎系。冬伤于寒，是从母腹中受妊，寒水被伤，而阳热遂胎于此，至春必病温，则其出胎成人时也。三伤寒各还其来历，则热字各有所贴矣。

若过十三日以上不间，尺寸陷者，死。若更感异气，变为他病者，当依旧坏病证而治之。若脉阴阳俱盛，重感于寒者，变为温疟。阳脉浮滑，阴脉濡弱者，更遇于风，变为风温。阳脉洪数，阴脉实大者，更遇温热，变为温毒，温毒为病，最重也。阳脉濡弱，阴脉弦急者，更遇温气，变为温疫。以此冬伤于寒，发为温病，脉之变证，方治如说。一作法字。

程氏曰：五十八难：伤寒有几？其脉有变否？（变者，不同也）。然：伤寒有五，有中风，有伤寒，有湿温（即湿热病），有热病（暑热病也），有温病，其所苦各不同形。中风之脉，阳浮而滑，阴濡而弱。湿温之脉，阳濡而弱，阴小而急。伤寒之脉，阴阳俱盛而紧涩。热病之脉，阴阳俱浮，浮之而滑，沉之散涩。温病之脉，行在诸经，不知何经之动也。《难经》之文如此，盖以名为伤寒，而其类则不同，恐人混而为一，故特从脉上辨出风、寒、暑、湿、温、热来。何意扁鹊方欲从伤寒之类四字上分出来，叔和竟将伤寒之类四字上合将去？更奇者，脉上不生出病，劈空变出病来，荒唐极矣！

凡人有疾，不时即治，隐忍冀差，以成痼疾，小儿女子，益以滋甚。时气不知，便当早言，寻其邪由，及在腠理，以时治之，罕有不愈者。患人忍之，数日乃说，邪气入脏，则难为制。此为家有，患备虑之要。

凡作汤药，不可避晨夜、觉病须臾，即宜便治，不等早晚，则易愈矣。若或差迟，病即传变，虽欲除治，必难为力。服药不如方法，纵意违师，不须治之。

凡伤寒之病，多从风寒得之。始表中风寒，入里则不消矣，未有温覆而当，不消散者。不在证治，拟欲攻之，犹当先解表，乃可下之。若表已解而内不消，非大满，犹生寒热，则病不除。若表已解而内不消，大满大实坚，有燥屎，自可徐下之，虽四五日，不能为祸也。若不宜下，而便攻之，内虚热入，协热遂利，烦躁诸变，不可胜数，轻者困笃，重者必死矣。

夫阳盛阴虚，汗之则死，下之则愈，阳虚阴盛，汗之则愈，下之则死。夫如是，则神丹安可以误发，甘遂何可以妄攻！虚盛之治，相背千里，吉凶之极，应若影响，岂容易哉！况桂枝下咽，阳盛则毙、承气入胃，阴盛以亡，生死之要，应乎须臾，视身之尽，不暇计日。此阴阳虚实之交错，其候至微，发汗吐下之相反，其祸至速，而医术浅狭，懵然不知病源，为治乃误，使病者殒没，自谓其分至，令冤魂塞于冥路，死尸盈于旷野。仁者鉴此，岂不痛欤！

凡两感病俱作，治有先后，发表攻里，本自不同。而执迷妄意者，乃云神丹、甘遂，合而饮之，且解其表，又除其里，言巧似是，其理实违。夫智者之举措也，常审以慎，愚者之动作也，必果而速，安危之辨，岂可诡哉！世上之士，但务彼翕习之荣，而莫见此倾危之败，唯明者居然能护其本，近取诸身，夫何远之有焉。

凡发汗，温服汤药，其方虽言日三服，若病剧不解，当促其间，可半日中尽三服。若与病相阻，即便有知觉。病重者，一日一夜，当晬时观之。如服一剂，病证犹在，故当复作本汤服之，至有不肯汗出，三剂乃解，若汗不出者，死病也。

凡得时气病，至五六日，而渴欲饮水，饮不多，不当与也。何者？以腹中热尚少，不能消之，便更与人作病也。至六七日，大渴欲饮水者，犹当依证与之。与之当令不足，勿极意也，言能饮一斗，与五升。若饮而腹满，小便不利，若喘若哕，不可与之。忽然大汗出，是为自愈也。

凡得病，反能饮水，此为欲愈之病。其不晓病者，但闻病欲饮水自愈，小渴亦强与饮之，因成其祸，不可胜数也。

凡得病厥，脉动数，服汤药更迟，脉浮大减小，初躁后静，此皆欲愈证也。

凡治温病，可刺五十九穴。又身之穴，凡三百六十有五，其三十九穴，灸之有害，七十九穴，刺之为灾，并中髓也。

凡脉四损，三日死。平人四息，病人脉一至，名曰四损。脉五损，一日死。平人五息，病人脉一至，名曰五损。脉六损，一时死，平人六息，病人脉一至，名曰六损。

程氏曰：上条刺法从温，此条脉法又不从温，不从温而单言损至，言损至而遗去至脉，俱不可解。《难经》只言三呼一至曰死，四呼一至曰命绝，此直讲到五呼六呼上，怪妄之至！

脉盛身寒，得之伤寒，脉虚身热，得之伤暑。

程氏曰：据上下文读去，此二句经文，何由嵌入？只为句中有伤寒二字，因将二气字换作二脉字，强捱在此，但经文不如是解耳。按：通评虚实论，黄帝问曰：愿闻虚实之要。岐伯对曰：气实形实，气虚形虚，此其常也，反此者病。帝曰：如何而反？岐伯曰：气盛身寒，此谓反也，气虚身热，此谓反也，气盛身寒，得之伤寒，气虚身热，得之伤暑。夫实者，气入也，虚者，气出也。经文是言人身形气之失常，必有所得之由，而特以伤寒、伤暑为气盛身寒、气虚身热者，一推原之也。

阳盛之人，宜其身热，何以反常而身寒，此必得之于伤寒。由寒伤形而不伤气，从前伤寒病其形，故遂成一气盛身寒之体。阳虚之人，宜其身寒，何其反常而身热，此必得之伤暑。由暑伤气而不伤形，从前伤暑病其气，遂成一气虚身热之躯。夫实者，气入也，寒主密固，气所以实，虚者，气出也，暑主疏泄，气所以虚。由是推之，寒热在气，而不在形。气实者，身虽寒，而不失其为热也，气虚者，身虽热，而不失其为寒也。经旨如此，何得换一脉字，以身寒身热、贴在伤寒、伤暑之证候上言？不曰得之伤寒、得之伤暑，而曰谓之伤寒、谓之伤暑矣？果尔伤寒，恶寒即有之，身不但不寒，而且发热，伤暑虽发热，亦未始不洒洒恶寒。颠倒错乱，何至于此！

脉阴阳俱盛，大汗出，不解者死。脉阴阳俱虚，热不止者死。脉至乍疏乍数者死。脉至如转索者，其日死。谵言妄语，身微热，脉浮大，手足温者生，逆冷，脉沉细者，不过一日死矣。此以前是伤寒、热病证候也。

叔和混伤寒于热病，遂启后来传经为热之讹。著《伤寒》者，数十百家，无不背仲景而遵叔和。伪例一出，流祸至今，存心仁爱者，曷能默而己乎！

程氏驳之，颇开伤寒生面。删而改之，去其差谬，使后之览者，由伪例而得真统，其为助非小也。但伤寒非不传经，《伤寒论》亦是六日六经，经尽则病解。因病家里气各有虚实寒热之差，故阳盛而入三阳之腑，阴盛而入三阴之脏，则迟速久近，不应经传经尽之期耳。程氏以传腑传脏为传经，差之远矣。热病之刻日挨经者，其常也，间有里气之偏者，则亦不悉应此期。凡治温病，亦当变通而化裁之，审其内热之有无也。

上一页：可下九

当前页：卷末·附王叔和《伤寒例》

下一页：B





* * *



原始资料来源互联网，中医世家网站整理。





B 《伤寒悬解》



* * *





B




白虎加人参汤〖8〗51（52,61,62,111）

白虎汤〖73〗51（112）

白散〖55〗53

白通加猪胆汁汤〖98〗149

白通汤〖97〗149

白头翁汤〖106〗169

半夏散〖96〗145

半夏泻心汤〖58〗133

上一页：卷末·附王叔和《伤寒例》

当前页：B

下一页：C　D





* * *



原始资料来源互联网，中医世家网站整理。





C　D 《伤寒悬解》



* * *





C　D




柴胡桂枝干姜汤〖57〗131

柴胡桂枝汤〖56〗120

柴胡加龙骨牡蛎汤〖45〗129

柴胡加芒硝汤〖43〗130

赤石脂禹余粮汤〖64〗88

大柴胡汤〖42〗122（130）

大承气汤〖75〗98（95,100-104,154）

大黄黄连泻心汤〖60〗85（86）

大青龙汤〖20〗48（49）

大陷胸汤〖52〗81（132）

大陷胸丸〖51〗82

当归四逆加吴茱萸生姜汤〖103〗162

当归四逆汤〖102〗162（164）

抵当汤〖49〗55（104）

抵当丸〖50〗55

调胃承气汤〖13〗97（63,65,99,102,123）

上一页：B

当前页：C　D

下一页：F





* * *



原始资料来源互联网，中医世家网站整理。





F 《伤寒悬解》



* * *





F




茯苓甘草汤〖33〗53（163）

茯苓桂枝白术甘草汤〖29〗73

茯苓桂枝甘草大枣汤〖27〗75

茯苓四逆汤〖31〗77

附子汤〖90〗143（144）

附子泻心汤〖61〗86

上一页：C　D

当前页：F

下一页：G





* * *



原始资料来源互联网，中医世家网站整理。





G 《伤寒悬解》



* * *





G




干姜附子汤〖23〗77

干姜黄芩黄连人参汤〖105〗165

甘草附子汤〖72〗176

甘草干姜汤〖11〗65

甘草汤〖93〗145

甘草泻心汤〖64〗87

葛根黄芩黄连汤〖17〗68

葛根加半夏汤〖16〗97

葛根汤〖15〗96

瓜蒂散〖67〗89（163）

桂枝二麻黄一汤〖7〗47

桂枝二越婢一汤〖9〗46（47）

桂枝附子汤〖71〗175

桂枝甘草龙骨牡蛎汤〖48〗76

桂枝甘草汤〖26〗74

桂枝加大黄汤〖86〗138

桂枝加附子汤〖3〗72

桂枝加葛根汤〖2〗96

桂枝加桂汤〖47〗75

桂枝加厚朴杏子汤〖22〗69

桂枝加芍药生姜各一两人参三两新加汤〖24〗68

桂枝加芍药汤〖85〗138

桂枝麻黄各半汤〖6〗45（46）

桂枝去桂加茯苓白术汤〖10〗70

桂枝去芍药加附子汤〖5〗69

桂枝去芍药加蜀漆牡蛎龙骨救逆汤〖46〗76

桂枝去芍药汤〖4〗69

桂枝人参汤〖66〗85

桂枝汤〖1〗39（40-42,60,67,85,95,136,137）

上一页：F

当前页：G

下一页：H　J　K　L





* * *



原始资料来源互联网，中医世家网站整理。





H　J　K　L 《伤寒悬解》



* * *





H　J　K　L




厚朴生姜半夏甘草人参汤〖28〗70

黄连阿胶汤〖89〗154

黄连汤〖70〗137

黄芩加半夏生姜汤〖69〗122

黄芩汤〖70〗137

桔梗汤〖94〗145

苦酒汤〖95〗146

理中丸〖108〗178

上一页：G

当前页：H　J　K　L

下一页：M





* * *



原始资料来源互联网，中医世家网站整理。





M 《伤寒悬解》



* * *





M




麻黄附子甘草汤〖88〗142

麻黄连轺赤小豆汤〖84〗139

麻黄升麻汤〖104〗165

麻黄汤〖18〗43（44,95,114,121）

麻黄细辛附子汤〖87〗142

麻黄杏仁甘草石膏汤〖25〗61

麻子仁丸〖82〗100

蜜煎导方〖78〗99

牡蛎泽泻散〖112〗181

上一页：H　J　K　L

当前页：M

下一页：S　Sh





* * *



原始资料来源互联网，中医世家网站整理。





S　Sh 《伤寒悬解》



* * *





S　Sh




烧裩散〖110〗182

芍药甘草附子汤〖30〗73

芍药甘草汤〖12〗65

生姜泻心汤〖62〗87

十枣汤〖59〗86

四逆加人参汤〖107〗180

四逆散〖100〗148

四逆汤〖14〗137（67,108,143,136,164,166）

上一页：M

当前页：S　Sh

下一页：T　W





* * *



原始资料来源互联网，中医世家网站整理。





T　W 《伤寒悬解》



* * *





T　W




桃核承气汤〖44〗54

桃花汤〖91〗150

调胃承气汤〖13〗97（63,65,99,102,123）

通脉四逆加猪胆汁汤〖109〗179

通脉四逆汤〖99〗149（164）

文蛤散〖54〗53

乌梅丸〖101〗158

吴茱萸汤〖81〗109（147,165）

五苓散〖32〗52（53,64,65,88）

上一页：S　Sh

当前页：T　W

下一页：X





* * *



原始资料来源互联网，中医世家网站整理。





X 《伤寒悬解》



* * *





X




小柴胡汤〖19〗119（114,115,120,121,125）

小承气汤〖76〗98（100,169）

小建中汤〖41〗121（128）

小青龙汤〖21〗49（50）

小陷胸汤〖53〗82

旋复代赭汤〖65〗89

上一页：T　W

当前页：X

下一页：Y





* * *



原始资料来源互联网，中医世家网站整理。





Y 《伤寒悬解》



* * *





Y




茵陈蒿汤〖80〗139（114）

禹余粮丸〖23〗77

上一页：X

当前页：Y

下一页：Z　Zh





* * *



原始资料来源互联网，中医世家网站整理。





Z　Zh 《伤寒悬解》



* * *





Z　Zh




真武汤〖39〗147（73）

栀子柏皮汤〖83〗140

栀子豉汤〖34〗71（72,111,112,169）

栀子干姜汤〖38〗71

栀子甘草豉汤〖35〗71

栀子厚朴汤〖37〗70

栀子生姜豉汤〖36〗72

枳实栀子豉汤〖111〗182

炙甘草汤〖74〗129

猪胆汁方〖79〗99

猪肤汤〖92〗146

猪苓汤〖77〗111（113,148）

竹叶石膏汤〖113〗181

上一页：Y

当前页：Z　Zh

下一页：二画　三画





* * *



原始资料来源互联网，中医世家网站整理。





二画　三画 《伤寒悬解》



* * *





二画　三画




十枣汤〖59〗86

大承气汤〖75〗98（95,100-104,154）

大青龙汤〖20〗48（49）

大柴胡汤〖42〗122（130）

大陷胸丸〖51〗82

大陷胸汤〖52〗81（132）

大黄黄连泻心汤〖60〗85（86）

小建中汤〖41〗121（128）

小承气汤〖76〗98（100,169）

小青龙汤〖21〗49（50）

小柴胡汤〖19〗119（114,115,120,121,125）

小陷胸汤〖53〗82

干姜附子汤〖23〗77

干姜黄芩黄连人参汤〖105〗165

上一页：Z　Zh

当前页：二画　三画

下一页：四画　五画





* * *



原始资料来源互联网，中医世家网站整理。





四画　五画 《伤寒悬解》



* * *





四画　五画




乌梅丸〖101〗158

五苓散〖32〗52（53,64,65,88）

文蛤散〖54〗53

半夏泻心汤〖58〗133

半夏散〖96〗145

四逆加人参汤〖107〗180

四逆汤〖14〗137（67,108,143,136,164,166）

四逆散〖100〗148

瓜蒂散〖67〗89（163）

甘草干姜汤〖11〗65

甘草汤〖93〗145

甘草附子汤〖72〗176

甘草泻心汤〖64〗87

生姜泻心汤〖62〗87

白头翁汤〖106〗169

白虎加人参汤〖8〗51（52,61,62,111）

白虎汤〖73〗51（112）

白通加猪胆汁汤〖98〗149

白通汤〖97〗149

白散〖55〗53

上一页：二画　三画

当前页：四画　五画

下一页：六画　七画





* * *



原始资料来源互联网，中医世家网站整理。





六画　七画 《伤寒悬解》



* * *





六画　七画




当归四逆加吴茱萸生姜汤〖103〗162

当归四逆汤〖102〗162（164）

竹叶石膏汤〖113〗181

芍药甘草汤〖12〗65

芍药甘草附子汤〖30〗73

吴茱萸汤〖81〗109（147,165）

牡蛎泽泻散〖112〗181

赤石脂禹余粮汤〖64〗88

附子汤〖90〗143（144）

附子泻心汤〖61〗86

上一页：四画　五画

当前页：六画　七画

下一页：八画　九画





* * *



原始资料来源互联网，中医世家网站整理。





八画　九画 《伤寒悬解》



* * *





八画　九画




抵当丸〖50〗55

抵当汤〖49〗55（104）

炙甘草汤〖74〗129

苦酒汤〖95〗146

厚朴生姜半夏甘草人参汤〖28〗70

枳实栀子豉汤〖111〗182

栀子干姜汤〖38〗71

栀子甘草豉汤〖35〗71

栀子生姜豉汤〖36〗72

栀子厚朴汤〖37〗70

栀子柏皮汤〖83〗140

栀子豉汤〖34〗71（72,111,112,169）

禹余粮丸〖23〗77

茯苓四逆汤〖31〗77

茯苓甘草汤〖33〗53（163）

茯苓桂枝甘草大枣汤〖27〗75

茯苓桂枝白术甘草汤〖29〗73

茵陈蒿汤〖80〗139（114）

上一页：六画　七画

当前页：八画　九画

下一页：十画





* * *



原始资料来源互联网，中医世家网站整理。





十画 《伤寒悬解》



* * *





十画




柴胡加龙骨牡蛎汤〖45〗129

柴胡加芒硝汤〖43〗130

柴胡桂枝干姜汤〖57〗131

柴胡桂枝汤〖56〗120

桂枝二麻黄一汤〖7〗47

桂枝二越婢一汤〖9〗46（47）

桂枝人参汤〖66〗85

桂枝加大黄汤〖86〗138

桂枝加芍药生姜各一两人参三两新加汤〖24〗68

桂枝加芍药汤〖85〗138

桂枝加附子汤〖3〗72

桂枝加厚朴杏子汤〖22〗69

桂枝加桂汤〖47〗75

桂枝加葛根汤〖2〗96

桂枝去芍药加附子汤〖5〗69

桂枝去芍药加蜀漆牡蛎龙骨救逆汤〖46〗76

桂枝去芍药汤〖4〗69

桂枝去桂加茯苓白术汤〖10〗70

桂枝甘草龙骨牡蛎汤〖48〗76

桂枝甘草汤〖26〗74

桂枝汤〖1〗39（40-42,60,67,85,95,136,137）

桂枝附子汤〖71〗175

桂枝麻黄各半汤〖6〗45（46）

桃花汤〖91〗150

桃核承气汤〖44〗54

桔梗汤〖94〗145

烧裩散〖110〗182

真武汤〖39〗147（73）

上一页：八画　九画

当前页：十画

下一页：十一画以上





* * *



原始资料来源互联网，中医世家网站整理。





十一画以上 《伤寒悬解》



* * *





十一画以上




调胃承气汤〖13〗97（63,65,99,102,123）

调胃承气汤〖13〗97（63,65,99,102,123）

通脉四逆加猪胆汁汤〖109〗179

通脉四逆汤〖99〗149（164）

旋复代赭汤〖65〗89

猪肤汤〖92〗146

猪苓汤〖77〗111（113,148）

猪胆汁方〖79〗99

理中丸〖108〗178

麻子仁丸〖82〗100

麻黄升麻汤〖104〗165

麻黄汤〖18〗43（44,95,114,121）

麻黄杏仁甘草石膏汤〖25〗61

麻黄连轺赤小豆汤〖84〗139

麻黄附子甘草汤〖88〗142

麻黄细辛附子汤〖87〗142

黄芩加半夏生姜汤〖69〗122

黄芩汤〖70〗137

黄连汤〖70〗137

黄连阿胶汤〖89〗154

葛根加半夏汤〖16〗97

葛根汤〖15〗96

葛根黄芩黄连汤〖17〗68

蜜煎导方〖78〗99

上一页：十画

当前页：十一画以上





* * *



原始资料来源互联网，中医世家网站整理。





